El conte és una narració breu que gira al voltant d’un únic incident predominant al que se li dona una solució definitiva (s’ha de prescindir de tot allò que sigui secundari i pugui distreure l’atenció del tema principal). Tot això expressat d’una forma que arribi a despertar en els nostres sentits un únic efecte emocional. En general és un relat breu que explica un assumpte fictici que es diferencia de la novel·la per la seva extensió. La novel·la acostuma a tenir una estructura més complicada i bastants més personatges que un conte.

Un conte i una faula es distingeixen en el fet que aquesta última és encara més curta que els contes, disposant només d’un sol capítol on es narra un fet concret i sempre duu moral. A més les faules, per poder donar lliçons, tenen sempre un final feliç, mentre que els contes no.

El present volum recull un total de 165 contes estructurats en «Grans clàssics», «Arreu de món», «Contes més nous», «Contes en vers» i el de grans autors con Isop (amb les seves faules), Andersen, els germans Grimm i els de casa nostra com són Joan Amades, Ramon Llull i Carme Karr.





Diversos autors





Tot contes




ePUB v3.0

vidadoble 30.08.12





Títol original: Tot contes

Diversos autors, 2012

Edició digital: vidadoble (v1.0)

Segona edició: BreivaX (2.0)

Tercera edició: EpubCat (v3.0)

Digitalització: vidadoble

ePUBCat base r1.3





GRANS CLÀSSICS





Barba Blava



Charles Perrault



i havia una vegada un home que tenia tres boniques cases a la ciutat i al camp, vaixella d’or i plata, mobles folrats de finíssim brocat i carruatges tot daurats. Però desafortunadament, aquest home tenia la barba blava; això li donava un aspecte tan lleig i terrible que totes les dones i les joves el defugien.

Una veïna seva, que era una dama distingida, tenia dues filles precioses. Ell li va demanar la mà d’una d’elles, deixant a la seva elecció quina volia donar-li. Cap de les dues volia i s’ho passaven de l’una a l’altre, doncs no volien resignar-se a tenir un marit amb la barba blava. Però el que menys els agradava era que en Barba Blava ja s’havia casat més d’un cop i ningú sabia què se n’havia fet d’aquelles altres dones.

Barba Blava, per a convèncer-les, les va portar amb sa mare i tres o quatre de les seves millors amigues, i alguns joves de la comarca, a una de les seves cases de camp, on van romandre vuit dies complets. El temps passava en passejades, caceres, pesca, balls, banquets, berenars i sopars; ningú dormia, i es passaven la nit entre bromes i divertiments. En definitiva, tot va anar tant bé que la més petita de les dues germanes va començar a trobar que l’amo de la casa ja no tenia la barba tan blava i que era un home molt correcte.

Tan aviat van arribar a la ciutat, va quedar arranjada la boda. Al cap d’un mes, Barba Blava li va dir a la seva dona que havia de viatjar a províncies durant com a mínim sis setmanes degut a un negoci important; li va demanar que es divertís en la seva absència, que fes vindré a les seves bones amigues, que les dugués al camp si així ho desitjaven, que s’ho passés bé.

—Aquí tens, li va dir, les claus dels dos guardamobles. Aquestes són les de la vaixella d’or i plata que no es fa servir tots els dies, aquí estan les dels estoigs on guardo les meves pedreries, i aquesta és la clau mestra de totes les estances. En el que respecte a aquesta claueta, és la del gabinet al fons de la galeria del meu despatx: Obre-ho tot, ves a tot arreu, però us prohibeixo entrar en aquest petit gabinet, i os ho prohibeixo de tal forma que si arribeu a obrir-lo, tot ho podeu esperar de la meva còlera.

Ella va prometre complir exactament amb el que se li acabava d’ordenar; i ell, després d’abraçar-la, va pujar al seu carruatge i va començar el seu viatge.

Les veïnes i les bones amigues no es van fer de pregar per anar a casa de la noia, tan impacients com estaven per veure totes les riqueses de casa seva, i no havien gosat a anar-hi mentre el marit hi era present a causa de la seva barba blava que els feia por.

D’immediat, es van posar a recórrer les habitacions, els gabinets, els armaris de vestits, que guardaven gelosament cadascun vestits cada vegada més bonics i més rics. Van pujar ràpidament als guardamobles, on no es cansaven d’admirar la quantitat i magnificència de les tapisseries, dels llits, dels sofàs, dels canelobres, de les taules i dels miralls on un s’hi podia veure de cap a peus, els marcs dels quals, uns de vidre, altres de plata o de plata acabada en or, eren les més bells i magnífics que mai haguessin vist. No paraven d’alabar i envejar la felicitat de la seva amiga que, d’altra banda, no es divertia gens al veure tantes riqueses degut a la impaciència que tenia per anar a obrir el gabinet del despatx del seu marit.

Tan punxant era la seva curiositat que, sense considerar que deixar-les soles era una falta de cortesia, va baixar per una estreta escala secreta i tan precipitadament ho va fer que va estar a punt de trencar-se els ossos dues o tres vegades. Al arribar a la porta del gabinet, s’hi va aturar una estona, pensant en la prohibició que li havia imposat el seu marit, i tement que aquesta desobediència pugues portar-li alguna desgràcia. Però la temptació era tan gran que no va poder superar-la: va agafar doncs la clau i, tremolant va obrir la porta del gabinet.

Al principi no va veure res perquè les finestres estaven tancades; però al cap d’un moment va començar a entreveure que el terra es trobava tot cobert per sang coagulada i, que en aquesta sang s’hi reflexaven el cos de varies dones mortes i lligades a les muralles (eren totes les dones que havien estat dones de Barba Blava i que ell havia degollat una rere l’altre).

Creia que anava a morir de por, i la clau del gabinet que havia tret del forrellat se li va caure de la mà. Després de refer-se una mica, va agafar la clau, va tornar a sortir i va tancar la porta; va pujar a la seva habitació per recuperar una mica la calma; però no ho aconseguia de tan commoguda que estava.

Havent observat que la clau del gabinet estava tacada de sang, la va netejar dues o tres vegades, però la sang no se n’anava; per molt que la netegés i la refregués amb sorra, la sang sempre estava allà, doncs la clau era màgica, i no tenia forma de netejar-la del tot: si se li treia la taca d’un costat, n’apareixia una altra en l’altre.

Barba Blava va tornar del seu viatge aquella mateixa tarda dient que en el camí havia rebut cartes informant-lo que l’assumpte motiu del viatge tot just s’acabava al seu favor. La seva dona va fer tot el que va poder per demostrar-li que estava encantada amb la seva tornada inesperada.

L’endemà, ell li va demanar que li tornés les claus i ella els hi va tornar, però amb una mà tan tremolosa que ell va endevinar sense esforç tot el que havia passat.

—I per què, li va dir, la clau del gabinet no està amb la resta?

—Me la dec haver deixat, va contestar ella, allà a dalt, sobre la meva taula.

—No deixis de tornar-me-la aviat, va dir Barba Blava.

Després d’endarrerir l’entrega varies vegades, no va tenir més remei que donar-li la clau.

Havent-la examinat, Barba Blava va dir a la seva dona:

—Per què hi ha sang a la clau?

—No ho sé, va respondre la pobre dona, pàl·lida com una morta.

—No ho sabeu, va respondre Barba Blava, doncs jo ho sé molt bé. Heu tractat d’entrar al gabinet! Doncs bé, senyora, entrareu i ocupareu el vostre lloc juntament amb les dames que allà heu vist.

Ella es va llançar als peus del seu marit, plorant i demanant-li perdó, amb totes les demostracions d’un veritable penediment per no haver estat obedient. Hauria entendrit fins a una roca, bonica i afligida com estava; però Barba Blava tenia el cor més dur que una roca.

—S’ha de morir, senyora, li va dir, i d’immediat.

—Doncs ja que vaig a morir, va respondre ella amb els ulls banyats en llàgrimes, doneu-me una mica de temps per resar.

—Us dono mig quart d’hora, va replicar Barba Blava, i ni un moment més.

Quan va estar sola, va cridar a la seva germana i li va dir:

—Anna, (doncs es deia així), germana meva, t’ho suplico, pujar a la part més alta de la torre, per veure si vénen els meus germans, van prometre venir a veure’m avui, i si els veus, fes-los senyals per a que s’afanyin.

Anna va pujar a la part més alta de la torre, i la pobre afligida cridava de tant en tant:

—Anna! Germana meva, no veus venir ningú?

I la germana contestava:

—No veig més que el sol que brilla i l’herba que creix.

Mentrestant Barba Blava, amb un enorme ganivet a la mà, cridava amb totes les seves forces a la seva dona:

—Baixa aviat o pujaré cap allà!.

—Espereu un moment més, siusplau, responia la dona; i a continuació exclamava en veu baixa: Anna, germana meva, no veus venir a ningú?

I la germana Anna responia:

—No veig més que els sol que brilla i l’herba que creix.

—Baixa ja! —cridava Barba Blava, o pujaré jo!.

—Vinc en un moment, responia la seva dona; i després suplicava: Anna, germana meva, no veus venir a ningú?

—Veig, va respondre Anna, una gran polseguera que ve d’aquest costat.

—Són els meus germans?

—Ai no germaneta!, és un ramat d’ovelles.

—No penses baixar? —cridava Barba Blava.

—En un moment més, va respondre la seva dona; i ràpidament preguntava: Anna, germana meva, no veus venir a ningú?

Veig, va respondre ella, a dos genets que vénen cap aquí, però estan lluny encara… Alabat sia déu! —va exclamar un instant després, són els meus germans; els estic fent senyals tant s’afanyin tant com puguin.

Barba Blava es va posar a cridar tan fort que tota la casa tremolava. La pobre dona va baixar i es va llançar als seus peus, plorant embogida.

—És inútil, va dir Barba Blava, s’ha de morir.

Després la va agafar del cabell amb una mà, i aixecant l’altre amb el ganivet es va disposar a tallar-li el cap. La dona infeliç, girant-se cap a ell i mirant-lo amb ulls caiguts, li va demanar que li concedís un moment.

—No, no, va dir ell… i alçant el seu braç…

En aquell mateix moment van colpejar tan fort la porta que Barba Blava va aturar-se bruscament; al obrir-se la porta van entrar els dos genets que, espasa en mà, van córrer directes cap a Barba Blava.

Aquest va reconèixer ràpidament als germans de la seva dona; un era drac de l’exèrcit i l’altre mosqueter, de tal forma que va córrer a amagar-se; però els dos germans el van perseguir de tant ala vora que el van atrapar abans que pugues fugir. El van travessar amb les seves espases i el deixarem mort. La pobre dona estava gairebé tan morta com el seu marit, i ni tenia forces per aixecar-se i abraçar als seus germans.

Va succeir que Barba Blava no tenia hereus, de tal forma que la seva dona va passar a ser propietària de tots els seus bens. Va fer servir part de la seva fortuna per casar la seva germana Anna amb un jove gentil que l’estimava des de feia molt de temps; una altra part per comprar els càrrecs de Capità als seus dos germans; i la resta a casar-se ella mateixa amb un home molt correcte i que li va fer oblidar els mals moments passats amb Barba Blava.





La bella dorment



Charles Perrault



i va haver una vegada un rei i una reina que desitjaven molt tenir fills. Després de molt de temps, la Reina va tenir una nena. Era tanta la seva alegria que el Rei va anunciar una gran festa per al bateig. Com a madrines de la petita Princesa, van convidar a totes les fades que van trobar al regne, un total de set.

El Rei va preparar per a cada fada un regal: Un cofre fet d’or, robins i diamants. Les fades, en agraïment, li van atorgar a la petita princesa un do cadascuna.

—Seràs la més bella de totes les donzelles!

—Tindràs la bondat d’un àngel!

—La gràcia d’una gasela!

—Ballaràs amb tota perfecció!

—Cantaràs com un rossinyol!

—Tocaràs tots els instruments musicals de meravella!

De sobte, una dona va entrar a la sala. Oh! Era la fada malvada, perduda des de feia temps!

Us heu oblidat de mi! —va dir molt furiosa, i com a venjança va llançar un encanteri contra la Princesa: «El dia del teu aniversari número setze et punxaràs amb una agulla i moriràs!».

L’última de les fades bones, que encara no havia donat el seu regal, va dir amb veu dolça: Majestats, la vostra filla es punxarà el dit amb una agulla, però no morirà. Dormirà profundament i passats cent anys un príncep la despertarà.

El Rei, espantat, va ordenar que destruïssin totes les agulles del regne. Van passar així setze anys sense que els passés res… fins que un dia la Princesa, passejant pel gran castell, va descobrir una petita habitació. Allà la fada malvada disfressada de vella, cosia amb agulla i fil.

—Mai havia vist res similar! —va exclamar la Princesa, prenent una de les agulles.

I llavors… Es va punxar el dit tal i com havia previst la fada malvada! A l’instant la princesa va caure a terra, quedant profundament adormida.

El Rei, desconsolat, va traslladar a la bella Princesa i la va ficar en el seu magnífic llit d’or i plata. Ràpidament, va fer cridar la fada bona que, al veure la gran tristesa de tots els habitants del castell, va dir al rei :

—Majestat, per a que la nostra Princesa no es trobi sola en el somni, tots dormiran i no es despertaran fins que ella es desperti.

Just després d’haver pronunciat aquestes paraules, tots al castell van caure adormits. A partir d’aquell moment, un bosc màgic va cobrir el castell.

I així van passar cent anys fins que, un príncep ben plantat, muntat en el seu cavall va passar a la vora del lloc, llavors màgicament el seu cavall es va aturar. I tot just desmuntar, el bosc impenetrable que hi havia davant seu es va obrir davant dels seus ulls i va veure el castell. El Príncep, intrigat, va entrar en aquell lloc, on tothom semblava dormir.

Quan va arribar al magnífic llit d’or i plata, la bonica Princesa dormia. Bocabadat per la seva bellesa, es va inclinar i va posar suaument els seus llavis sobre les rosades galtes de la bonica jove.

I la bella Princesa va despertar! I amb ella també van despertar tots els habitants del castell!

Tots van començar a ballar d’alegria! L’endemà, els festejos van acabar amb una gran boda que va unir per sempre més a la bella Princesa i al gallard Príncep enamorats.





La Bella i la Bèstia



Jeanne Marie Leprince



i havia una vegada un comerciant ric. Tenia sis fills: tres nois i tres noies.

Les seves filles eren molt belles, però la petita era la més admirada. S’anomenava Bella perquè el nom li anava bé, la qual cosa omplia d’enveja a les seves germanes. I per si això fos poc, Bella també era la més intel·ligent de les germanes.

Un dia el comerciant va perdre tota la seva fortuna, amb excepció d’una cabaneta lluny de la ciutat. Amb llàgrimes als ulls els va dir als seus fills que havien de mudar-se a la cabaneta i que, d’ara endavant, haurien de guanyar-se la vida llaurant la terra.

Així doncs, es van mudar a la cabaneta, i el comerciant i els seus tres fills es van fer agricultors i van aprendre a treballar la terra.

Cada matí Bella s’alçava a les quatre en punt i s’afanyava a netejar la casa i a preparar l’esmorzar per a la família. Una vegada que acabava les tasques de casa es passava el temps llegint, tocant el clavicordi o cantant. En canvi, les seves dues germanes estaven sempre avorrides. No es despertaven fins a les deu del matí; després donaven llargs passejos i passaven el temps parlant sobre els seus amics i els bonics vestits que una vegada van tenir.

Miraven amb menyspreu i gelosia els plaers simples de Bella. «Mira a la nostra germana petita», es deien l’una a l’altra. «És tan estúpida que és feliç en la seva misèria». Després d’haver estat a la cabaneta durant quasi un any el comerciant va rebre una carta que li parlava d’un vaixell que li duria fortuna. Ràpidament, es va preparar per al llarg viatge al port.

La bona notícia va posar contentes a les dues germanes majors. Quan el pare estava preparat per sortir, van ballar al seu voltant i li van pregar que els portés vestits nous i tota classe de regals. Bella, no obstant, no va dir res.

—No vols que et compri res? —va preguntar el seu pare.

—No hi ha res a necessiti realment —va dir ella—, però com que ets tan amable en preguntar, em podries portar una rosa, per favor, si potser en trobes una durant els teus viatges? No es troben arbustos per aquí i és l’única cosa que realment trobo a faltar des que som aquí.

Així, el pare se’n va anar, però quan va arribar al port va descobrir que la càrrega del vaixell no valia res i va haver de tornar a casa tan pobre com quan havia sortit. Amb tristesa va emprendre el llarg viatge de tornada desil·lusionat perquè no podria oferir ni un regal als seus fills.

Estava a uns cinquanta quilòmetres de casa seva quan la mala sort el va presentar de nou. Mentre cavalcava per un immens bosc, d’alguna forma va sortir del camí i es va perdre. Va començar a nevar intensament i el vent era tan fort que el va tirar dues vegades del cavall. Quan va enfosquir estava segur que moriria de fam o de fred, o que seria menjat per llops famolencs.

De sobte, i al final d’una llarga arbreda, va veure una llum. Es veia lluny, però el pensar que tindria on refugiar-se li va donar forces.

Va seguir caminant i va veure que la llum venia d’un palau molt ben il·luminat. Sorprès, va passar per l’entrada; el jardí estava completament buit. El seu cavall, que el seguia, va veure un estable buit i va entrar-hi. El refredat i famolenc animal va trobar una mica de fenc i civada i va menjar amb voracitat, mentre el comerciant caminava cap a la casa.

No obstant, no va trobar ningú, però quan va entrar en saló molt gran, va trobar un reconfortant foc resplendint a la xemeneia i una taula plena de menjar, llesta per a només una persona. El comerciant estava mullat fins als ossos i es va dirigir cap a la xemeneia per a assecar-se primer. «L’amo del castell em perdonarà per acomodar-me com a casa», va pensar. «Probablement arribarà aviat i li podré explicar».

Va esperar per una llarga estona, però com que ningú havia arribat a les onze de la nit no va poder resistir més la fam i es va servir ell mateix un pollastre, que va devorar de dues mossegades. Després es va servir un parell de copes de vi, que el van deixar somnolent. Va sortir del saló i va passar per uns immensos corredors, tots magníficament decorats. Al final d’un d’ells va trobar un dormitori on hi havia un llit còmode. Veure’l ja era molt per al cansat home i sense pensar-s’ho més, s’hi va deixar caure i aviat es va quedar adormit.

El comerciant va dormir bé i no va despertar fins a les deu del matí. Quan es va alçar a buscar la seva roba i es va sorprendre molt en descobrir que havia estat canviada per roba nova.

Després d’un magnífic esmorzar va sortir a buscar al seu cavall. Pel camí va passar per sota d’un arc cobert de roses i, recordant la petició de Bella, va agafar una branca on creixien diverses roses.

—Com a mínim un dels meus estimats fills tindrà un regal —i va somriure.

De sobte va sentir un terrible soroll i va veure una bèstia que venia cap a ell, un monstre tan horrible que quasi es va desmaiar de terror.

«Tu, ingrat mal agraït», va rugir la Bèstia. «Et vaig salvar la vida en deixar-te entrar al meu palau, i em recompenses robant les roses que estimo més que a cap altra cosa en el món. Ara moriràs!». El comerciant es va agenollar i li va pregar a la Bèstia que no li fes mal.

«Perdoneu-me, Senyor, no vaig pensar que us ofendria si prenia una rosa per a una de les meves filles, que és l’única cosa que desitja».

«No em diguis Senyor. Se’m coneix com la Bèstia», va contestar la criatura. «Prefereixo que la gent digui el que pensa, així és que no pensis que la teva adulació canviarà res. No obstant això, et perdono, amb la condició que una de les teves filles vingui aquí de bona gana a morir en lloc teu. Si les teves filles refusen morir per tu, hauràs de tornar a mi d’aquí tres mesos per rebre el teu càstig».

L’home no tenia cap intenció de sacrificar una de les seves filles al malvat monstre, però es va dir a si mateix: «Almenys tindré l’oportunitat d’abraçar-les una vegada més abans de morir».

Llavors va prometre que tornaria i, anant-se’n a buscar el seu cavall, va sortir del palau. Unes hores després l’home va arribar a casa seva, cansat i trist. Els seus fills van córrer cap a ell amb els braços oberts, però el comerciant els va mirar amb llàgrimes en els ulls. En la seva mà sostenia el ramell de roses que li portava a Bella. Li’l va donar i va dir: «Agafa aquestes roses; el teu infeliç pare, per cert, ha pagat un preu molt car per elles».

Després li va explicar a la seva família tot l’engany del vaixell, la màgia del palau i la desgràcia en què havia caigut. Després d’escoltar el seu relat, les seves dues filles majors van començar a plorar. Però Bella va dir: «No hi ha necessitat que el nostre pare mori. Jo m’oferiré voluntàriament a la Bèstia per a morir en el seu lloc».

—No, germaneta —van dir els seus tres germans—. Nosaltres trobarem el monstre i el matarem primer. Segur que nosaltres tres el podem derrotar.

—Fills meus —va dir el comerciant—, aquesta Bèstia és molt poderosa, fins i tot per a vosaltres. A més, la Bèstia em va salvar la vida, a pesar que ara intenta llevar-me-la. Vaig donar la meva paraula: Estic vell i no em penediré de perdre els últims anys de la meva vida, us ho agraeixo, els meus estimats fills.

—T’asseguro, pare meu, que no et deixaré anar al palau sense mi —va dir Bella—. No podràs evitar que et segueixi. Prefereixo que el monstre em mengi que morir amb el cor destrossat de saber que t’he perdut.

El seu pare i els seus germans li van pregar i li van suplicar, però no van poder fer res perquè ella canviés d’opinió.

Les dues germanes majors es van refregar els ulls amb una ceba i van fingir plorar quan Bella va sortir amb son pare.

Els seus germans i son pare també van plorar però Bella no va vessar ni una llàgrima perquè no volia entristir més a la seva família. Van cavalcar fins al palau i, en enfosquir, el van trobar tan il·luminat com abans.

El cavall va trobar refugi a l’estable i l’home va entrar en el saló amb la seva filla, on van trobar una taula perfectament arreglada per a dues persones. Bella va pensar per a si mateixa: «La Bèstia vol que m’engreixi abans de menjar-me».

Després del sopar van sentir un fort rugit. Bella quasi es desmaia quan va veure l’horrible Monstre, però va tractar de controlar el seu temor i, quan la Bèstia li va preguntar si havia vingut per la seva pròpia voluntat, ella li va dir amb veu tremolosa que si.

—Ets molt bondadosa —va dir la Bèstia— i estic molt agraït que hagis decidit venir.

Després es va girar cap a l’home i li va dir:

—Digues-li adéu a la teua filla. Te n’aniràs demà al matí per a no tornar mai. Fins llavors, Bona nit, Bella!

—Bona nit, Bèstia —va contestar ella, i el monstre va desaparèixer.

Aquella nit mentre dormia, Bella va somiar amb una fada que li deia: «Admiro el teu bondadós cor, Bella. La bona acció que has fet serà recompensada».

Quan Bella va despertar li va explicar el somni a son pare. A pesar que això el va confortar una mica, no va poder evitar el seu plor desconsolat quan es va haver d’acomiadar de la seva filla.

Quan ell se’n va anar, Bella es va asseure al saló i va començar a plorar pensant que amb seguretat la bèstia se la menjaria aquella nit. Després, sobreposant-se, va decidir explorar. Es va sorprendre quan va arribar a una porta amb un rètol que deia, «Habitació de la Bèstia».

La va obrir i va quedar impressionada pel que va veure: una gran biblioteca, un clavicordi i diversos llibres de música.

Sobre un estant hi havia un llibre inscrit en lletres d’or: «Desitja, ordena: aquí ets la reina i senyora de la casa».

—Ai! —sospirà ella amb pena—, només m’agradaria veure al meu pobre pare i saber què està fent en aquest mateix moment. —Per a sorpresa seva, en el mirall va veure la imatge del seu pare arribant a casa, semblava molt trist. De sobte tot va desaparèixer, però Bella ja no estava espantada perquè creia que, després de tot, la Bèstia no la menjaria.

Al migdia va veure que la taula estava ja preparada amb menjar per a ella. Durant el dinar va escoltar una bella música, tot i que que no va veure a ningú tocar.

Al vespre Bella va passejar pels jardins de palau. Se sentia prou segura, però a la nit, quan es va asseure a la taula, va escoltar el soroll de la Bèstia que arribava i només va poder tremolar.

—Bella, t’importa si t’observo menjar? —va preguntar.

—Tu ets l’amo —va contestar Bella tremolant.

—Sí, però tu ets l’única ama i senyora aquí —li va assegurar la Bèstia—. Digues-me si t’avorreixo i me n’aniré immediatament. Digues-me, no penses que sóc lleig?

—Admeto que és veritat perquè no puc mentir —va dir Bella—. Però penso que ets molt bondadós.

—Però això no canvia la meva terrible lletjor —va dir el monstre—. Sé molt bé que no sóc més que una bèstia.

—Un és una bèstia si un pensa que ho és —Bella li va assegurar bondadosament—. Només els enzes no s’adonen d’això.

—Gaudeix el teu sopar, Bella —va dir el monstre—. Tot el que hi ha en aquesta casa és teu i em sentiria molt trist si no et sentissis feliç.

—Ets molt bo —va dir Bella— i estic agraïda de la teua generositat.

—Oh, sí Bella! —va contestar la Bèstia—. Tinc bon cor, però segueixo sent un monstre.

Bella va gaudir de el seu sopar. El monstre ja no l’espantava, però es va sorprendre quan, de sobte, aquest li va dir:

—Bella, et casaries amb mi? —Bella va esperar un moment abans de contestar. Ella va pensar que si es refusava el monstre s’enutjaria.

A la fi li va dir amb una veu dèbil:

—No, Bèstia. —El pobre monstre va voler sospirar, però en lloc d’això va llançar un espantós xiulet que va fer eco per tot el palau.

Després va dir tristament:

—Bona nit Bella.

Va sortir de l’habitació i, abans de tancar la porta va mirar amb tristesa per sobre de l’espatlla. Bella va sentir llàstima per la pobre Bèstia.

—Ai! —va dir ella—, és tan amable, però mai podria estimar a una Bèstia.

Bella va passar tres mesos molt feliç a palau. Totes les nits mentre sopava, la Bèstia la visitava i xerrava amb ella. Cada dia, Bella descobria noves virtuts en el monstre i li va començar a agafar afecte. Només li molestava una cosa; per la nit; abans de que el monstre se n’anés a dormir, sempre li preguntava si volia ser la seva dóna, i cada vegada que ella s’hi negava, semblava commogut de dolor.

Un dia ella li va dir:

—Em poses molt trista, Bèstia. Jo sempre seré la teva amiga, però mai em podria casar amb tu.

—Si així és com ha de ser —va dir la Bèstia— em mereixo aquest cop. Sé molt bé que sóc horrible però, promet-me que mai te n’aniràs del meu costat.

Aquestes paraules van avergonyir a Bella. Trobava molt a faltar al seu pare i, tot i que podia veure’l en el mirall a qualsevol hora, desitjava immensament poder parlar amb ell un altre cop per assegurar-li que estava viva i bé. També podia veure com ell la trobava a faltar.

—Podria prometre no deixar-te mai, però m’agradaria molt veure al meu pare un cop més. Se’m partiria l’ànima de dolor si no em concedeixes aquest desig —va dir Bella.

—Prefereixo morir abans de fer-te infeliç —va contestar el monstre—. Però si t’envio a veure el teu pare et quedaràs allà, i la teva pobre Bèstia morirà de pena.

—No —va contestar Bella—. Et prometo que tornaré dintre d’una setmana. El teu mirall m’ha mostrat que les meves germanes s’han casat i que els meus germans són ara soldats. El meu pare està sol. Permet-me visitar-lo durant una setmana.

—Estaràs allà demà al matí —va dir Bèstia, donant-li un anell de pedres precioses—. Recorda la teva promesa. Quan vulguis tornar només has de posar-te aquest anell màgic sobre la taula i dormir-te. Adéu, Bella.

Després d’acomiadar-se, la Bèstia va sospirar com sempre i Bella es va dormir amb tristesa, sentint-se culpable per haver ferit els seus sentiments.

A l’endemà, quan va despertar estava a casa del seu pare. Ell estava fora de si d’alegria quan va veure a la seva dolça filla un altre cop, i es van abraçar durant força estona.

Quan les germanes de Bella se’n van assabentar, van córrer a casa amb els seus marits. Estaven furioses de veure-la vestida com una princesa i més bella que mai.

Ella es va comportar molt amablement amb elles, però res podia deturar la gelosia que elles sentien. Les dues germanes van sortir al jardí per a queixar-se.

—Escolta germana meva —va dir la major—. Tinc una idea. Tractem que es quedi aquí més d’una setmana. La seva estúpida Bèstia s’enfadarà per que ella no va complir la seva promesa i potser la fa bocinets.

—Tens raó, germana —va contestar l’altra—. Siguem amables amb ella.

Quan va passar una setmana les dues germanes li van pregar tant a Bella que es quedés que ella va prometre quedar-se una setmana més.

Bella es va culpar a si mateixa pel dolor que li podria estar causant a la Bèstia i, ara s’adonava que trobava a faltar la seva companyia .La desena nit que va passar en la casa del seu pare, va somiar que estava en el jardí del palau. Va veure a la Bèstia tirada a l’herba —s’estava morint de pena perquè ella no havia tornat amb ell.

Bella es va despertar commocionada i va començar a plorar.

—Com vaig poder trencar el cor d’una Bèstia que és tan dolça amb mi? —va exclamar—. Potser és culpa seva ser tan lleig, i no tenir cap esperança? És bo i això és el que més importa. Mai podria perdonar-me que es morís per la meva ingratitud.

Llavors Bella es va alçar, va posar el seu anell màgic sobre la taula, i es va tornar a dormir.

Al matí següent, quan es va despertar, estava molt contenta d’estar de tornada en el castell de la Bèstia.

Es va vestir ràpidament, i va passar tot el dia esperant que arribés la Bèstia. Va esperar i va esperar, fins que el rellotge va tocar les nou, però la Bèstia no apareixia.

Llavors Bella va témer el pitjor. Va córrer pel palau, buscant desesperadament a la Bèstia. Després d’haver mirat per tots costats, va recordar de sobte el seu somni i va córrer cap al jardí on l’havia vist tirat. Allí va trobar a la Bèstia inconscient sobre l’herba i va pensar que estava morta. Es va abalançar sobre ell sense tan sols pensar en la seva lletjor i va sentir que encara palpitava el seu cor. Va treure aigua de l’estany i se la va tirar en la cara.

Finalment la Bèstia va obrir els ulls i va dir:

—No vas complir la teva promesa, Bella! Però ara em moro feliç perquè he tingut l’oportunitat de veure’t un cop més. —Una altra vegada va tancar els ulls i Bella li va fregar el seu front—. No, la meva estimada Bèstia, no moriràs —va dir ella—. Viuràs per a ser el meu espòs; des d’aquest moment et dono la meva mà en matrimoni, i et prometo que mai et deixaré una altra vegada. El dolor que vaig sentir quan no vaig poder trobar-te em va fer comprendre que t’estimo de veritat i que no podria viure sense tu. —Bella mirava a la seva estimada Bèstia.

Però, quina sorpresa! La Bèstia havia desaparegut i als seus peus es va trobar amb el príncep més temprat que mai havia vist.

Es va alçar i es va estirar, després li va agrair per haver trencat l’embruixament.

Tot i que no podia aixecar els seus ulls del príncep, Bella no va poder deixar de preguntar-li on havia anat la Bèstia.

—Aquí la veus enfront teu —el príncep li va dir—. Una fada malvada em va convertir en Bèstia fins al dia en què una bella donzella estigués d’acord en casar-se amb mi per la seva pròpia voluntat. Mentre estava sota l’embruixament tenia prohibit dir la veritat a qualsevol donzella. Era desesperant, perquè qui es voldria casar amb una espantosa bèstia?. Tu vas ser l’única en el món que va tenir cor per a donar-me l’oportunitat de mostrar el meu caràcter bo i gentil i, oferint-te la meva corona, ara jo t’ensenyaré la meva gratitud i la meva sinceritat. Ja saps que t’estimo.

Bella, que estava sorpresa, va agafar el temprat príncep de la mà. Van entrar al palau junts. Bella era més feliç que mai quan va veure al seu pare i a la resta de la seva família en el saló. La fada que havia aparegut en el seu somni els havia portat al palau i ella, també, somreia.

—Bella, finalment has rebut la teva recompensa per prendre la decisió correcta —va dir la bona fada—. Tu has posat la virtut sobre la bellesa, i tu mereixes aquest príncep que té tantes qualitats. Seràs una bona reina i sens dubte que governaràs amb prudència i bondat.

Després el fada es va girar cap a les dues germanes de Bella.

—Conec els vostres cors perversos —els va dir—. Vosaltres us convertireu en dues estàtues de pedra i estareu apostades en la porta del palau de la vostra germana. Tot el que fareu cada dia serà presenciar la seva felicitat, i així us quedareu fins al moment en què admeteu els vostres errors. No obstant, em temo que us quedareu com a estàtues durant un molt de temps.

Aquell mateix dia el príncep, que havia sigut la Bèstia, es va casar amb Bella. Ella va viure amb ell en el palau en perfecta felicitat per a sempre perquè, després de tot, el seu amor va ser un conte de virtut honesta.





Blancaneu



Anònim



n un país molt llunyà hi vivia una bonica princesa anomenada Blancaneu, que tenia una madrastra, la Reina, molt vanitosa.

La madrastra preguntava al seu mirall màgic:

—Mirallet, mirallet, digues, qui és la més bonica de totes les dones?

I el mirall contestava :

—Tu ets, oh Reina, la més bella de totes les dones.

I varen anar passant els anys. Un dia la Reina preguntà, com sempre, al seu mirall màgic:

—Mirallet, mirallet, digues, qui és la més bonica de totes les dones?

Però aquesta vegada el mirall va contestar:

—La més bella és Blancaneu.

Llavors la Reina, plena d’ira i d’enveja, va buscar un caçador i li ordenà:

—Emporta’t Blancaneu al bosc, mata-la i com a prova d’haver realitzat el meu encàrrec, porta’m en aquest cofre el seu cor.

Però quan van arribar al bosc, el caçador sentí llàstima de la innocent jove i la va deixar fugir, substituint el seu cor pel d’un senglar.

Blancaneu, en veure’s sola, va sentir por i plorà. Plorant i caminant passà la nit, fins que, a trenc d’alba, va arribar a una clar en el bosc i descobrí allà una casa preciosa.

Va entrar sense dubtar-ho. Els mobles eren petitíssims i, sobre la taula, hi havia set platets i set coberts diminuts. Va pujar a una habitació, que estava ocupada per set llitets. La pobre Blancaneu, esgotada desprès de caminar tota la nit pel bosc, va ajuntar tots els llitets i al moment es va quedar adormida.

Per la tarda van arribar els propietaris de la casa, set nans que treballaven en unes mines i que s’admiraren en descobrir a Blancaneu.

Llavors ella els explicà la seva trista història. Els nans suplicaren a la nena que es quedés amb ells i Blancaneu acceptà, es va quedar a viure amb ells i tots eren feliços.

Mentrestant, a palau, la Reina va tornar a preguntar al mirall:

—Mirallet, mirallet, qui és ara la més bella?

—Segueix sent-ho Blancaneu, que ara viu en el bosc a casa dels nans.

Furiosa i venjativa com era, la cruel madrastra es va disfressar d’innocent velleta i es dirigí cap a la caseta del bosc.

Blancaneu estava sola, perquè els nans estaven treballant a la mina. La malvada Reina va oferir a la nena una poma emmetzinada i quan Blancaneu li donà la primera mossegada, va caure desmaiada.

En tornar, ja de nit, els nans a casa seva, trobaren a Blancaneu estirada a terra, pàl·lida i quieta, cregueren que havia mort i li construïren una urna de cristall perquè tots els animals del bosc se’n poguessin acomiadar.

En aquell moment va aparèixer un príncep muntat sobre un majestuós cavall i només contemplar a Blancaneu va quedar enamorat d’ella. Va voler acomiadar-se’n besant-la i de sobte, Blancaneu va tornar a la vida, perquè el petó d’amor que li havia fet el príncep va trencar l’encanteri de la malvada Reina.

Blancaneu es casà amb el príncep i varen expulsar a la cruel Reina. I des d’aleshores tots visqueren feliços.





La caputxeta vermella



Charles Perrault



a molt de temps hi havia una noia molt bonica. La seva mare li havia fet una capa vermella i la noia la portava tant sovint que tothom li deia la Caputxeta vermella.

Un dia, la seva mare li va demanar que portés uns pastissos a la seva àvia que vivia a l’altra banda del bosc, recomanant-li que no s’entretingués pel camí, doncs creuar el bosc era molt perillós, ja que sempre anava rondant per allà el llop.

La Caputxeta va recollir el cistell amb els pastissos i es va posar en camí. La nena havia de travessar el bosc per a arribar a casa de l’àvia, però no li feia por perquè allà sempre trobava molts amics: els ocells, els esquirols…

De sobte, va veure el llop, que era enorme, davant seu.

—On vas, nena? —li va preguntar el llop amb la seva veu ronca.

—A casa de l’àvia —li va dir la Caputxeta.

—No és lluny… —va pensar el llop per a ell mateix, girant-se.

La Caputxeta va deixar el seu cistell a l’herba i es va entretenir agafant flors :

—El llop se n’ha anat —va pensar—, no tinc res a témer. L’àvia es posarà molt contenta quan li porti un bonic ram de flors a més dels pastissos.

Mentrestant, el llop se’n va anar a casa de l’àvia, va trucar suaument la porta i la velleta li va obrir pensant que era la Caputxeta.

El llop va devorar a l’àvia i es va posar la gorra rosa de la malaurada, es fa ficar al llit i va tancar els ulls. No va haver d’esperar gaire, perquè la Caputxeta va arribar de seguida, tota contenta.

La nena es va apropar al llit i va veure que la seva àvia estava molt canviada.

—Àvia, àvia, quins ulls més grans que tens!

—Són per a veure’t millor —va dir el llop tractant d’imitar la veu de l’àvia:

—Àvia, àvia, quines orelles més grans que tens!

—Són per sentir-te millor —va seguir dient el llop.

—Àvia, àvia, quines dents més grosses que tens!

—Són per a… menjar-te millor! —i dient això, el llop malvat es va llançar sobre la Caputxeta i la va devorar, el mateix que havia fet amb l’àvia.

Mentrestant, un caçador que havia vist com el llop entrava a casa de l’àvia, i creient-ne endevinar les males intencions, va decidir donar una ullada per a veure si tot hi anava bé. Va demanar ajut a un segador i tots dos junts arribaren al lloc. Van veure que la porta de la casa estava oberta i el llop tombat al llit, dormint de tant tip com estava.

El caçador tragué el seu ganivet i va obrir el ventre del llop. L’àvia i la Caputxeta estaven allà, vives!

Per a castigar al llop malvat, el caçador li va omplir el ventre de pedres i després el va tornar a tancar. Quan el llop va despertar del seu son, va sentir moltíssima set i es va dirigir a un estany pròxim per beure. Com que les pedres pesaven molt, va caure a l’estany de cop i es va ofegar.

La Caputxeta i la seva àvia no van patir més que un gran espant, però la Caputxeta havia après la lliçó. Va prometre a la seva àvia no parlar amb cap desconegut que trobés pel camí. D’ara endavant, seguiria les recomanacions de la seva àvia i de la seva mare.





El gat amb botes



Charles Perrault



n moliner va deixar com única herència als seus tres fills el seu molí, un ase i el seu gat. El repartiment va ser ben senzill: no es va necessitar cridar ni a l’advocat ni al notari, ja que haurien consumit tot el pobre patrimoni.

El més gran va rebre el molí, el segon es va quedar amb l’ase i el menor li va tocar només el gat. Aquest es lamentava de la seva mísera herència:

—Germans —deia—, podreu guanyar-vos la bé vida treballant junts, però respecte a mi, després de menjar-me el meu gat i de fer-me un maniguet amb la seva pell, moriré de gana.

El gat, que escoltava aquestes paraules, però es feia el desentès, li va dir en to seriós i pausat:

—No heu d’entristir-vos, senyor meu, no heu més de proporcionar-me una bossa i un parell de botes per caminar entre els matolls, i veureu que la vostra herència no és tant pobre com penseu.

Tot i que l’amo del gat no tenia gaire il·lusions sobre això, l’havia vist donant tantes mostres d’agilitat per a caçar rates i ratolins, com ara penjar-se dels peus o amagar-se a la farina per fer-se el mort, que no va desesperar al veure’s auxiliat per ell en la seva misèria.

Quan el gat va tenir el que va demanar, es va calçar les botes i ficant-se la bossa al coll, va subjectar els cordills d’aquesta amb les dues potes davanteres, i es va dirigir a un camp on hi havia molts conills. Va posar segó i herbes en el seu sac i tombant-se a terra com si fos mort, va esperar a que algun conillet, poc coneixedor encara de les astúcies d’aquest món, vingués a ficar el seu morro a la bossa per menjar el que hi havia dins. Encara no s’havia tombat del tot, quan es va veure satisfet. Un conillet babau es va ficar al sac i el mestre gat, tirant dels cordills, el va tancar i el va matar sense misericòrdia.

Molt content amb la seva presa, va anar a veure el Rei i va demanar parlar amb ell. El van fer pujar a l’habitació de Sa Majestat on, a l’entrar, va fer-li una gran reverència i li va dir:

—Vet aquí, majestat, un conill de camp que el senyor marquès de Carabàs (era el nom que havia inventat pel seu amo) m’ha encarregat obsequiar-vos de part seva.

—Digue-li al teu amo, va respondre el Rei, que li donc les gràcies i que m’agrada molt.

En una altra ocasió, es va amagar en un camp de blat, deixant sempre el seu sac obert, i quan hi entraren dues perdius, va estirar dels cordills i va caçar les dues. Va anar al moment a oferir-les al Rei, tal com havia fet amb el conill de camp. El Rei va rebre també complagut les dues perdius, i va ordenar que li donguessin de beure.

El gat va continuar així durant dos o tres mesos, portant-li de tant en quant al Rei productes de caça del seu amo. Un dia va saber que el rei aniria a passejar per les vores del riu amb la seva filla, la més bonica princesa del món, i li va dir al seu amo:

—Si voleu el meu consell, la vostra fortuna està feta: No teniu més que banyar-vos al riu, en el lloc que us mostraré, i seguidament jo faré la resta.

El marquès de Carabàs va fer el que el seu gat li va aconsellar, sense saber ben bé de què serviria.

Mentre s’estava banyant, el Rei va passar per allà, i el gat es va posar a cridar amb totes les seves forces:

—Socors! Socors! El senyor marquès de Carabàs s’està ofegant!

Al sentir el crit, el Rei va treure el cap per la porta del carruatge i reconeixent el gat que tantes vegades li havia portat caça, va ordenar als seus guàrdies que ràpidament acudissin a socórrer al marquès de Carabàs. En tant que treien del riu al pobre marquès, el seu gat s’apropà al seu carruatge i li va dir al Rei que mentre el seu amo s’estava banyant, uns lladres s’havien endut les seves robes tot i haver cridat «al lladre!» amb totes les seves forces. En veritat, el gat les havia amagat sota una enorme pedra.

El Rei va ordenar d’immediat als encarregats del seu guardarroba que anessin en busca de les seves més belles vestidures per al senyor marquès de Carabàs. El Rei li va prestar mils d’atencions, i com que el bonic vestit que li acabaven de donar realçava la seva figura, ja que era fornit i ben format, la filla del Rei el va trobar molt al seu gust; va ser suficient que el marquès de Carabàs li dirigís dues o tres mirades summament respectuoses i una mica tendres, i ella en va quedar bojament enamorada.

El Rei va demanar que pugés al seu carruatge i l’acomanyès durant el passeig. El gat, encantat al veure que el seu projecte començava a resultar, es va avançar i trobant uns grangers que segaven un prat, els va dir:

—Bons segadors, si no dieu al Rei que el prat que esteu segant és del marqués de Carabàs, us faré xixina.

Per descomptat que el Rei va preguntar als segadors de qui era aquell prat que estaven segant.

—És del senyor marquès de Carabàs, van dir a una sola veu, ja que les amenaces del gat els havia espantat.

—Teniu aquí una magnifica possessió, va dir el Rei al marquès de Carabàs.

—Mireu, Majestat, és una terra que no deixa de produir amb abundància cada any.

El mestre gat, que anava sempre davant, va trobar uns camperols que recol·lectaven i els va dir:

—Bona gent que esteu recol·lectant, si no dieu que tots aquests camps pertanyen al marquès de Carabàs, us faré xixina.

El Rei, que va passar moments després, va saber a qui pertanyien els camps que veia.

—Són del senyor marquès de Carabàs, van contestar els camperols, i el Rei novament es va alegrar amb el marquès.

El gat, que anava davant del carruatge, deia sempre el mateix a tots quants trobava, i el Rei estava molt admirat amb les riqueses del senyor marquès de Carabàs.

El mestre gat va arribar finalment a un bonic castell, l’amo del qual era un ogre, el més Ric que mai s’hagués vist, doncs totes les terres per on havien passat depenien d’aquest castell.

El gat va tenir la precaució d’informar-se sobre de qui era aquest ogre i del que sabia fer, va demanar parlar amb ell, dient que no havia volgut passar tant a la vora del seu castell sense tenir l’honor de fer-li la reverència. L’ogre el va rebre de la forma més cortès que pot fer un ogre i el va invitar a descansar.

—M’han assegurat, va dir el gat, que vos teniu el do de convertir-vos en qualsevol classe d’animal, que podríeu, per exemple, transformar-vos en lleó o en elefant.

—És cert, va respondre l’ogre bruscament, i per demostrar-vos-ho, veureu com em converteixo en lleó.

El gat es va espantar tant al veure un lleó davant seu que en un sospir va pujar a les canaletes, no sense risc a causa de les botes que de res servien per caminar per les teules.

Una estona després, veient que l’ogre havia recuperat la seva forma primitiva, el gat va baixar i va confessar que havia tingut molt por.

—A més m’han assegurat, va dir el gat, però no puc creure-ho, que vos també teniu el poder d’adquirir la forma del més petit animalet, per exemple, que podeu convertir-vos en un ratolí, en una rata; us confesso que això em sembla impossible.

—Impossible? —va respondre l’ogre— i al mateix moment que va dir això es va transformar en una rata que es va posar a córrer pel pis.

Amb prou feines la va veure, el gat es va llançar sobre ella i se la va menjar.

Mentrestant, el Rei que al passar va veure el bonic castell de l’ogre, va voler entrar. El gat, al sentir el soroll del carruatge que travessava el pont llevadís va córrer davant i li va dir al rei:

—Vostra Majestat sigui benvinguda al castell del senyor marquès de Carabàs.

—Com, senyor marquès, va exclamar el Rei, aquest castell també us pertany! No hi ha res més bonic que aquest pati, i tots aquests edificis que el rodegen, vegem l’interior, per favor.

El marquès va oferir la mà a la jove princesa i, seguint el Rei que anava primer, van entrar en una gran sala on van trobar un magnífic dinar que l’ogre havia fet reparar pels seus amics que vindrien a veure’l aquell mateix dia, els quals no havien gosat entrar, sabent que el Rei estava allà.

El Rei, encantat amb les bones qualitats del senyor marquès de Carabàs, al igual que la seva filla, que ja estava bojament enamorada, veient els valuosos bens que posseïa, li va dir, després d’haver begut cinc o sis copes:

—Només dependrà de vos, senyor marquès, que sigueu el meu gendre.

El marquès, fent grans reverències, va acceptar l’honor que li feu el Rei; i aquell mateix dia es va casar amb la princesa. El gat es va convertir en gran senyor i ja no va córrer més darrera les rates si no per divertir-se.





El gegant egoista



Oscar Wilde



ots els vespres en tornar del col·legi uns nois tenien el costum d’anar a jugar al jardí del gegant.

Era un gran jardí solitari, amb una gespa verda i suau. Brillaven aquí i allà boniques flors sobre el terra, i hi havia dotzenes de presseguers que a la primavera es cobrien amb una delicada floració blanca i rosada i que, a la tardor, donaven bells fruits.

Els pardals, posats sobre les branques, cantaven tan deliciosament, que els noiets interrompien habitualment els seus jocs per a escoltar-los.

—Què feliços som aquí! —es deien els uns als altres.

Un dia va tornar el gegant. Havia anat a visitar al seu amic l’ogre de Cornualles, anant a viure per set anys a casa seva. Al cap de set anys havia dit tot el que havia de dir, perquè la seva conversa era limitada, i va decidir tornar al seu castell.

En arribar, va veure als noiets que jugaven al seu jardí.

—Què hi feu aquí? —els va cridar amb veu agra.

I els xiquets van fugir.

—El meu jardí és per a mi només —va prosseguir el gegant—. Tots han d’entendre-ho així, i no permetré que ningú que no sigui jo s’hi esbargeixi.

Llavors el va encerclar amb un alt mur i va posar el següent cartell:

QUEDA PROHIBIDA L’ENTRADA

SOTA LES PENES LEGALS

CORRESPONENTS

Era un gegant egoista.

Els pobres noiets no tenien ja lloc d’esbarjo.

Van intentar jugar a la carretera; però era plena de pols, tota plena de pedres esmolades, i no els agradava.

Van agafar el costum de passejar-se, una vegada acabades les seves classes, al voltant de l’alt mur, per a parlar del bell jardí que hi havia a l’altre costat.

Llavors va arribar la primavera i a tot el país van haver-hi pardals i floretes.

Només el jardí del gegant egoista continuava sent hivern.

Els pardals, des que no hi havia noiets, no tenien interès a cantar i els arbres s’oblidaven de florir.

Una vegada una bonica flor va alçar el seu cap sobre la gespa; però en veure el cartell es va entristir tant pensant en els noiets, que es va deixar caure a terra, tornant-se a dormir.

Els únics que es van alegrar van ser el gel i la neu.

—La primavera s’ha oblidat d’aquest jardí —exclamaven—. Gràcies a això anem a viure-hi tot l’any.

La neu va estendre el seu gran mantell blanc sobre la gespa i el gel va revestir de plata tots els arbres.

Llavors van invitar al vent del Nord a què vingués a passar una temporada amb ells.

El vent del Nord va acceptar i va vindre. Estava embolicat en pells. Bramava durant tot el dia pel jardí, derrocant a cada moment ximeneres.

—Aquest és un lloc deliciós —deia—. Invitem també a la calamarsa.

I va arribar així mateix la calamarsa.

Tots els dies, durant tres hores, tocava el tambor sobre la sostrada del castell, fins que va trencar moltes pissarres. Llavors es va posar a donar voltes al voltant del jardí, tan ràpid com va poder. Anava vestida de gris i el seu alè era de gel.

—No comprenc per què la primavera triga tant a arribar —deia el gegant egoista quan mirava per la finestra i veia el seu jardí blanc i fred—. Tant de bo canvii el temps!

Però la primavera no arribava ni l’estiu tampoc.

La tardor va portar fruits d’or a tots els jardins, però no en va donar cap al del gegant.

—És massa egoista —va dir.

I era sempre hivern a casa del gegant, i el vent del Nord, la pedra, el gel i la neu dansaven enmig dels arbres.

Un matí el gegant, gitat en el seu llit, però despert ja, va sentir una música deliciosa. Va sonar tan dolçament als seus oïdes, que va imaginar-se que els músics del rei passaven per allí.

En realitat, era un passerell que cantava davant de la seva finestra; però com no havia sentit a un pardal al seu jardí des de feia molt de temps, li va semblar la música més bella del món.

Llavors la pedra va deixar de ballar sobre el seu cap i el vent del Nord de rugir. Un perfum deliciós va arribar fins a ell per la finestra oberta.

—Crec que ha arribat a la fi la primavera —va dir el gegant.

I botant del llit va abocar-se per la finestra i va mirar. Què va ser el que va veure?

Perquè va veure un espectacle extraordinari.

Per una bretxa oberta en el mur, els noiets havien lliscat al jardí encimbellant-se a les branques. Sobre tots els arbres que aconseguia veure hi havia un noiet, i els arbres se sentien tan feliços de sostenir novament als noiets, que s’havien cobert de flors i agitaven graciosament els seus braços sobre els caps dels nens.

Els pardals voletejaven cantant amb delícia, i les flors reien aixecant els seus caps sobre la gespa.

Era un bonic quadre.

Només en un racó, en el racó més apartat del jardí, seguia sent hivern.

Allí es trobava un nen molt petit. Tan petit era, que no havia pogut arribar a les branques de l’arbre i es passejava al seu voltant plorant amargament.

El pobre arbre estava encara cobert de gel i de neu, i el vent del Nord bufava i rugia per sobre d’ell.

—Puja ja, noi —deia l’arbre.

I li allargava les seves branques, inclinant-se tot el que podia, però el noiet era massa petit.

El cor del gegant es va entendrir en mirar cap a fora.

«Què egoista he estat! —va pensar—. Ja sé per què la primavera no ha volgut venir aquí. Vaig a col·locar a aquell pobre petitó sobre la copa de l’arbre, després tiraré el mur, i el meu jardí serà ja sempre el lloc d’esbarjo dels petits».

Estava verdaderament penedit del que havia fet.

Llavors va baixar les escales, va obrir novament la porta i va entrar en el jardí.

Però quan els xiquets el van veure, es van quedar tan aterrits que van fugir i el jardí es va quedar una altra vegada hivernal.

Únicament el noiet més petit no havia fugit perquè els seus ulls estaven tan plens de llàgrimes que no el va veure venir.

I el gegant va lliscar fins a ell, el va agafar afectuosament amb les seves mans i el va posar sobre l’arbre.

I l’arbre immediatament va florir, els pardals van venir a posar-se i a cantar sobre ell i el noiet va estendre els seus braços, va rodejar amb ells el coll del gegant i el va besar.

I els altres noiets, veient que ja no era roí el gegant, es van acostar i la primavera els va acompanyar.

—Des d’ara aquest és el vostre jardí, petitons —va dir el gegant.

I agafant un martell molt gran, va tirar abaix el mur.

I quan els llauradors van anar al migdia a mercat, van veure el gegant jugant amb els nens en el jardí més bell que es pugui imaginar.

Van estar jugant durant tot el dia, i a la nit van anar a dir adéu al gegant.

—Però on està el vostre company? —els va preguntar—. Aquell noi que vaig pujar a l’arbre?

A ell era a qui estimava més el gegant, perquè l’havia abraçat i besat.

—No ho sabem —van respondre els xiquets—; se n’ha anat.

—Digueu-li que vingui demà sense falta —va respondre el gegant.

Però els noiets van contestar que no sabien on vivia i fins llavors no l’havien vist mai.

I el gegant es va quedar molt trist. Tots els vespres a la sortida del col·legi venien els nois a jugar amb el gegant, però aquest ja no va tornar a veure el petitó a qui volia tant. Era molt bondadós amb tots els xiquets, però trobava a faltar al seu primer amiguet i parlava d’ell amb freqüència.

—Com m’agradaria veure’l! —solia dir.

Van passar els anys i el gegant va envellir i va anar debilitant-se. Ja no podia prendre part en els jocs; romania assegut en una gran butaca veient jugar als noiets.

—Tinc moltes flors belles —deia—; però els noiets són les flors més belles.

Un matí d’hivern, mentre es vestia, va mirar per la finestra.

Ja no detestava l’hivern; sabia que no és sinó el son de la primavera i el repòs de les flors.

De sobte es va fregar els ulls, atònit, i va mirar amb atenció.

Realment era una visió meravellosa. En un extrem del jardí hi havia un arbre quasi cobert de flors blanques. Les seves branques eren totes d’or i penjaven d’elles fruits de plata; sota aquell arbre estava el petitó que estimava tant.

El gegant es va precipitar per les escales ple d’alegria i va entrar en el jardí. Va córrer per la gespa i es va acostar al noiet. I quan va estar al costat d’ell, la seva cara va enrogir de còlera i va exclamar:

—Qui s’ha atrevit a ferir-te?

En les palmes de la mà del xiquet i en els seus peuets es veien els senyals sagnants de dos claus.

—Qui s’ha atrevit a ferir-te? —va cridar el gegant— digues-m’ho. Aniré a agafar la meva espasa i el mataré.

—No —va respondre el noiet—, aquestes són les ferides de l’Amor.

—I qui és aquest? —va dir el gegant.

Un temor respectuós el va envair, fent-lo caure de genolls davant del petitó.

I el xiquet va somriure el gegant i li va dir:

—Em vas deixar jugar una vegada en el teu jardí. Avui vindràs amb mi al meu jardí, que és el Paradís.

I quan van arribar els noiets aquell vespre van trobar el gegant estés, mort, sota l’arbre, tot cobert de flors blanques.





Jack i la mongetera màgica



Conte popular, recollir per Joseph Jacobs



ack vivia amb la seva mare, que era vídua, en una cabana al bosc. Com que amb el temps va anar empitjorant la situació familiar, la mare va resoldre enviar a Jack a la ciutat, per a que allà intentés vendre l’única vaca que tenien. El nen va posar-se en camí, portant lligada amb una corda la vaca, però a mig camí es va trobar un home que duia un sac ple de mongetes.

—Són meravelloses, màgiques —va explicar-li – Si t’agraden, te les donaré a canvi de la vaca.

I Jack va acceptar. Va tornar molt content a casa, però sa mare, disgustada al veure el que havia fet el seu fill, va agafar les mongetes, les va llençar al carrer, i va començara plorar.

Quan l’endemà Jack es va despertar, va tenir una gran sorpresa al veure que les mongetes havien crescut tant durant la nit, que les branques es perdien de vista. Es va començar a enfilar per la planta, amunt, amunt, fins que va arribar a un país desconegut per sobre dels núvols.

Va veure un castell, s’hi va apropar i hi va entrar. Allà hi va veure un gegant malvat, al que li agradava menjar nens, que tenia una gallina que posava un ou d’or cada dia. Al veure això, el nen va esperar que el gegant s’adormís, i prenent la gallina, va escapar amb ella. Va arribar on era la mongetera i, baixant baixant, va arribar fins a terra i va tornar amb aquesta gallina a la cabana.

La mare, al veure aquesta gallina sorprenent se’n va alegrar molt i a partir d’aquell moment van començar a vendre els ous d’or que la gallina posava cada dia. I així van viure força bé, durant molt de temps, fins que la gallina va morir de vella. En aquest moment va decidir Jack tornar a pujar per la mongetera altre cop, i dirigir-se al castell del gegant. Es va amagar darrera una cortina i va poder veure com l’amo del castell, aquell gegant al que li agradava menjar nens, anava comptant monedes d’or que treia d’una bossa de cuir.

Jack va tornar a esperar a que el gegant s’adormís i, agafant el sac d’or, va començar a córrer cap a la mongetera gegant per tornar a baixar a la cabana. Així mare i fill van tenir diners per viure molt de temps.

Però va arribar un dia en que la bossa de cuir plena de diners va quedar completament buida. Llavors Jack va decidir enfilar-se altre cop per les branques de la mongetera fins arribar al cim. Va dirigir-se altre cop al castell del gegant al que agradava menjar nens i, un cop allà, va veure com el gegant feia anar una caixeta que, cada vegada que aixecava la tapa, deixava caure una moneda d’or.

Quan el gegant va sortir de l’habitació de la caixeta, Jack va aprofitar per agafar-la i guardar-se-la. Però des del seu amagatall Jack va veure que el gegant s’ajeia en un sofà mentre, un arpa, tocava tota sola sense que cap músic la fes anar. Tocava una música delicada que, mentre el gegant l’anava escoltant, s’anava caient adormit.

Amb prou feines s’havia adormit el gegant, Jack va agafar l’arpa i va començar a córrer. Però l’arpa estava encantada i, a l’agafar-la Jack, va començar a cridar:

—Amo! Senyor meu! Desperti! Que m’estan robant!

El gegant es va despertar d’un bon ensurt i va sentir com, ja des de fora el castell, uns crits repetien:

—Amo! Que m’estan robant!

Veient el que succeïa, el gegant va sortir a perseguir a Jack. I el gegant començava a cridar:

—Així eres tu el lladregot! Vine aquí que et menjaré! Torna’m l’arpa i tot el que m’has robat!

Jack sentia les passes i les amenaces del gegant cada cop més aprop seu, i al veure la mongetera, va començar a baixar per ella, sentint-se salvat. S’afanava molt, però va veure que el gegant havia decidit baixar darrera seu.

Al arribar a terra, Jack va començar a cridar a la seva mare:

—Mare! Mare! Porta’m la destral! —I quan la mare, va veure que darrera de Jack venia un gegant horrible, prou que va córrer per dur-li la destral. Jack va tallar la mongetera, que va caure amb el gegant encara ben amunt, i així es van estimbar mongetera i gegant a terra.

Des d’aleshores, Jack i la seva mare viuen feliços amb la moneda d’or que, la caixeta, els donava cada cop que era oberta.





La llegenda de Sant Jordi



Popular universal



a molt i molt de temps, el poble de Montblanc era devastat per un monstre ferotge i terrible, que podia caminar, volar i nedar, i tenia un alè tant pudent, que des de molt lluny amb les seves alenades enverinava l’aire i produïa la mort a tots els qui el respiraven.

El monstre era l’estrall dels ramats i les persones, i per tota aquella contrada regnava el terror més profund. Preocupats per la situació, els habitants de Montblanc van pensar en donar al drac, cada dia de menjar a una persona, per intentar calmar-lo. El problema, era trobar la persona que vulgues sacrificar-se cada dia per ser devorada pel drac.

I així fou com després d’una llarga discussió, els vilatans van decidir sortejar cada dia qui seria la persona que aniria a para a l’estomac del drac. I així ho feren, i sembla ser que la jugada els va sortir bé, l’abominable bèstia se’n deuria sentir satisfeta, perquè deixà de fer estralls i malifetes per aquelles terres.

Però heus aquí que un dia, la sort feu que li toqués ser devorada a la filla del rei. La jove princesa era molt simpàtica, amable, bonica i elegant. Tenia el cor de tots els ciutadans robats, i per aquest motiu centenars s’oferiren per substituir-la. Però el rei, afligit i adolorit, fou just i sever, la seva filla era com qualsevol altre. Si li havia tocat hi havia d’anar.

I així fou com la jove donzella sortí del castell per trobar-se amb la bèstia mentre tot el poble mirava desconsolat i afligit, com la princesa es dirigia cap al sacrifici. Però mentre la noia es dirigia cap al cau del monstre, un jove cavaller, amb una brillant armadura, muntat sobre un cavall blanc, es va presentar. La donzella se’l mirà i l’advertí:

—Fugiu! Fugiu ràpidament d’aquí! Noble cavaller, si us quedeu per aquí, apareixerà la bèstia i només us vegi us devorarà.

El jove cavaller, se la mirà i li contestà.

—No patiu jove donzella. Si sóc aquí es perquè hi he vingut expressament. He vingut des de molt lluny per protegir-vos a vós i a alliberar el vostre poble d’aquesta fera.

No va tenir temps ni de dir això, que de cop i volta va sortir la fera, davant l’horror de la princesa i el goig del cavaller. Va començar una intensa però breu lluita, fins que el cavaller li va clavar una bona estocada amb la seva llança, que va deixar malferida a la terrible bèstia i la matar. De la sang que en brollà, en sorgí ràpidament un roser, amb les roses més vermelles que la princesa hagués vist mai, roser del que el jove cavaller en tallà una rosa i li oferí a la princesa.

Aquesta versió és una adaptació

de la llegenda de Sant Jordi.

En la versió original,

recollida per Joan Amades

en el Costumari Català el 1904,

quan Sant Jordi ferí al drac, no el matà,

el drac, un cop ferit, Sant Jordi el va lligar

i el va donar a la princesa,

que el dugué fins al poble de Montblanc

on la gent li va perdre la por.

I va ser allà on la gent del poble

el va acabar de rematar.

Aquesta última versió és la que es pot veure

cada any per Sant Jordi a Montblanc,

en una representació que fan.





La lletera



Popular universal, recollit per Jean de la fontaine



oaneta, amb el seu càntir de llet, ben posat al cap sobre el coixinet, pensava arribar sense obstacle a la ciutat.

Caminava a pas llarg, lleugera i curta de faldeta, perquè només s’havia posat, per a estar més àgil, el faldellinet i les sandàlies. Així equipada, remenava en la seva imaginació el que en trauria de la llet i la manera d’emprar-ho.

Compraria un centenar d’ous, i en faria tres pollades; amb tot d’atencions, tot aniria bé. «És senzill, es deia, criar els pollets al voltant de la casa; per molt llesta que sigui la guineu, em deixarà prou per a comprar un porc. L’engreixaré, és qüestió d’una mica de segó. En comprar-lo ja serà prou gran; En revendre’l, em valdrà molt bons diners. I qui m’impedirà, valent-me tant, ficar a l’estable una bona vaca amb el seu vedell, i veure’l saltironar al mig del ramat?».

En dir això, Joaneta saltà també, plena de goig.

Cau el càntir i es vessa la llet. Adéu vaca i vedell! Adéu porc! Adéu pollets! La dama de tants béns, mirant amb ulls afligits la seva fortuna per terra.

Qui no es fa il·lusions?

Qui no construeix castells en l’aire?

Tots, des del superb Pire fins a la Lletera;

tots, el mateix els savis que els bojos.

Somiem desperts, i no hi ha res més agradable;

afalagadores fantasies s’apoderen de la nostra ànima;

tots els béns del món són nostres llavors: riqueses, honors.

Quan estic a soles,

sóc tan valent que desafiaria al més brau,

i destronaria al Sultà de Pèrsia.

Trieu-me rei; el meu poble m’adora;

plouen corones sobre els meus polses.

Però, potser, qualsevol accident em torna a la realitat,

i sóc un pobre Joan el mateix que abans.





El molinet màgic



Conte tradicional de Noruega



i havia una vegada, fa moltíssims anys, dos germans que eren pescadors. Shiro, el més gran, tenia vaixells grans, xarxes noves i una bonica casa. Jun, el petit, era pobre; les seves xarxes eren velles i, per més que treballava, no aconseguia prou per menjar.

Un matí Jun va sortir a pescar amb la seva petita barca.

Després de tot un dia de feina, no va poder pescar ni un sol peix, per això va anar a casa del seu germà i li va dir:

—Shiro, he treballat tot el dia, però no he pescat ni un sol peix. Deixa’m una mica d’arròs perquè puguem menjar la meva dona i jo.

El seu germà li va tancar la porta als nassos i li va cridar:

—Deixeu-me en Pau! Així aprendràs a cuidar de la teva família …

El pobre Jun tornava molt trist a casa seva. De sobte, en un revol del camí, va trobar un ancià amb una gran barba blanca.

L’ancià li va dir amb veu molt dolça:

—Jun, ets un bon home i per això he vingut a ajudar-te. Els nans posseeixen un molinet màgic, ves a buscar-los i porta’ls aquest pot de melmelada de cireres. Com que els encanta, t’ho canviaran per el molinet màgic.

—I per a què serveix aquest molinet? —va preguntar Jun.

—Si gires la maneta a la dreta i demanes un desig, et serà concedit. Quan vulguis que el molinet s’aturi, has de dir: «Gràcies molinet, ja en tinc prou». Després has de girar la maneta cap a l’esquerra. Però mai diguis a ningú per a què serveix ni com funciona el molinet.

El jove pescador va donar les gracies a l’ancià i es va dirigir a les terres dels nans. Quan en Jun va arribar-hi tot va succeir com li havia dit l’ancià.

El rei dels nans va cridar en Jun i li va dir:

—Què vols a canvi del pot de melmelada?

—El molinet —va dir Jun.

Després d’algunes discussions, Jun va aconseguir fer-se amb el molinet màgic. A partir d’aquell moment va canviar la vida de Jun.

Primer li va demanar al molinet que li moles una casa nova; més tard, una barca nova, i xarxes, i menjar, i diners …

I quan ja tenia suficient de cada cosa que demanava, girava la maneta cap a l’esquerra i deia :

—Gràcies molinet, ja tinc suficient.

El jove pescador es va fer molt ric i, com que tenia bon cor, repartia aquelles riqueses entre tots els seus veïns.

Quan Shiro va assabentar-se de la riquesa del seu germà, es va posar vermell d’enveja i va córrer a visitar-lo:

—Estimat germà Jun, Com has aconseguit tantes riqueses?

Jun recordava el que li havia dit l’ancià; per això, no l va dir res.

Des d’aquell dia el malvat Shiro va començar a espiar el seu germà per a descobrir el seu secret.

Una nit espiava per una finestra quan va veure que Jun agafava el molinet i deia:

—Molinet, mol una mica de diners. Vull repartir-los amb els pescadors que han perdut les seves barques a la tempesta.

El malvat Shiro es va amagar per a no ser descobert, va esperar a que el seu germà sortís de casa, va entrar i va robar el molinet.

Després va recollir algunes coses i va embarcar cap a terres llunyanes, pensant gaudir allà la seva fortuna.

Van passar molts dies de travessa, van patir tempestes i es va perdre part de l’equipatge i tota la sal. Un dia, Shiro va notar que el menjar estava dolç i, per això, se’n va anar a la seva cabina, va girar la maneta a la dreta i va dir:

—Molinet, mol una mica de sal.

El molinet va començar a moldre sal. Quan ja en va tenir prou, Shiro va exclamar:

—Deixa de moldre, ja tinc prou sal.

Però el molinet seguia molent. Shiro no sabia que havia de girar cap a l’esquerra perquè s’aturés el molinet.

—Deixa ja de moldre sal, maleït molinet! —cridava Shiro.

Però el molinet molia i molia. Primer, es va omplir de sal el cabina; Després, la coberta. Per últim, el vaixell no va poder suportar el pes i es va enfonsar. I com que ningú ha girat la maneta cap a l’esquerra, el molinet segueix encara molent sal en el fons del mar.

I per això, diuen, l’aigua del mar té gust de sal.





Narcís



Mite grec



a molt i molt de temps, a l’antiga Grècia, hi vivia un noi jove, molt seductor, molt bonic. Es deia Narcís.

Moltes noies estaven bojament enamorades d’ell, però ell les refusava totes, ni tan sols la deessa Eco va poder conquerir el seu cor.

Un dia, mentre passejava pel camp, es va apropar a un rierol, i a l’acostar-s’hi per beure, va contemplar una imatge que el va deixar atònit. Sobre l’aigua es mostrava la imatge d’un noi de bellesa inigualable, perfecte. Trobà meravellosa la bellesa d’aquell rostre.

Va intentar parlar-hi, però sobre l’aigua només veia com aquell rostre obria també la boca, però sense dir-li res. Narcís allargava el braç, i aquell noi també allargava el braç cap a ell, però quan semblava que l’anava a tocar i introduïa el braç a l’aigua, la imatge es feia fonedissa i s’esvaïa.

Cada dia era igual, sempre succeïa el mateix. Ni tan sols escoltava la veu d’Eco, que intentava dir-li com n’estava enamorada d’ell, i d’advertir-lo de què allò que veia a l’aigua era, en realitat, el seu reflex. Però de la veu d’Eco només en podien sortir les mateixes paraules amb que Narcís la rebutjava una i una altra vegada, doncs, si bé ho sabeu, això és l’Eco.

Un dia, Narcís, embogit per aquella bellesa fluvial, es tirà al riu pensant que era la única forma que podria arribar-hi. Ja sota l’aigua, buscà aquell reflex, i de tant obsessionat com n’estava, acabà ofegat.

I en aquell lloc, on Narcís passà tantes hores contemplant el seu reflex i, on finalment hi va acabar perdent la vida, hi nasqueren unes flors molt belles, les flors del Narcís.





El peixet d’or



Júlia Leykina

(Rondalla popular russa)



i havia una vegada, en un poble molt petit, un avi i una àvia, que vivien en una casa molt petita i molt vella al costat del mar.

Eren tan pobres, tan pobres que només podien menjar el peix que l’avi pescava al mar.

Un dia l’avi va anar a pescar i feia molt mala mar. L’avi va llençar la seva xarxa a l’aigua. Va esperar una mica i en treure la xarxa de l’aigua va veure que només havia pescat una pedra. Va llençar la xarxa al mar una altra vegada i quan la va treure va veure que només hi havia un peixet molt petit. Quan volia ficar el peix dins la seva barca va veure que era un peixet molt brillant de color, era un peixet d’or.

En aquest moment el peixet va començar a parlar tot demanant al pescador:

—Si us plau, deixa’m al mar! Deixa’m viure! Si em deixes anar et concediré tot allò que em demanis.

Llavors, l’avi va contestar:

—Et deixo viure i no cal que em concedeixis res.

L’avi va deixar el peixet d’or al mar amb molta cura i després se’n va anar cap a casa seva.

Quan va arribar a casa, la seva dona rentava la roba al pati en un cossi molt vell. L’avi li va explicar el que li havia passat al mar. La seva dona va començar a rondinar i li va dir:

—Però què has fet beneit! Has deixat anar el peix sense demanar-li cap desig? Li podies haver demanat un cossi nou! Que no veus que aquest el tenim molt vell!

L’avi no va contestar res i se’n va anar al mar, i un cop allà va cridar:

—Peixet d’or, bon peixet d’or posa’t de cara a mi i d’esquena al mar!

Tan bon punt l’avi va acabar de dir aquelles paraules, el peixet d’or tragué el cap del mar.

—Què vols de mi? —va dir el peixet d’or.

—La meva dona vol que et demani un cossi nou, perquè el nostre ja és molt vell i no serveix per a res.

El peixet d’or va contestar:

—Torna a casa teva que el teu desig et serà concedit.

Quan l’avi va arribar a casa, la dona ja l’esperava tot rentant roba en el cossi nou. I li va dir:

—Però com és que no li has demanat una casa nova, tanoca!, que no veus que la nostra ja és molt vella?

L’avi no va contestar res i se’n va anar al mar i un cop allà va cridar:

—Peixet d’or, bon peixet d’or posa’t de cara a mi i d’esquena al mar!

—Què vols de mi? —va dir el peixet d’or.

—La meva dona vol que et demani una casa nova, perquè la nostra ja és molt vella i el sostre és a punt de caure.

El peixet d’or va contestar:

—Torna a casa, ja que el teu desig et serà concedit.

Quan l’avi va arribar a casa seva va trobar la dona al pati de la casa, vestida amb unes robes molt boniques i rodejada de criats.

—Però mira que ets capsigrany! Torna ara mateix al mar i demana al peixet d’or que vull ser la reina del mar i que el peixet sigui el meu criat.

Llavors, l’avi, molt trist, se’n va anar cap al mar. I va cridar:

—Peixet d’or, bon peixet d’or posa’t de cara a mi i d’esquena al mar.

—Què vols de mi? —va dir el peixet d’or.

L’avi li explicà amb molta pena:

—La meva dona s’ha tornat boja i vol ser la reina del mar i que tu siguis el seu criat.

El peixet d’or no va contestar res i va desaparèixer dins el mar.

Quan l’avi va tornar a casa va veure allà lluny la seva dona a la porta de la seva primera casa, la casa vella, amb el seu vestit vell i rentant la roba en el cossi vell.

I així va acabar la història; i mai ningú més ha tornat a veure aquell peixet d’or. I diuen que ha perdut la confiança en els homes i està amagat al fons del mar.





Peter Pan



James Matthew Barrie



n un tranquil barri de Londres hi vivia una família amb tres fills: Wendy, Joan i Miquel. Una nit que els seus pares havien sortit, Wendy explicava el conte de la Ventafocs als seus germans petits. Nana, la gossa dels nens, tampoc es perdia ni una sola paraula.

Quan Wendy els estava explicant com tractava de malament la madrastra a la Ventafocs, els nens van sentir una veu que exclamava:

—Quina dona més cruel!

Sorpresa, Wendy es va donar la volta i es va trobar un estrany nen a la finestra.

—Qui ets? —va preguntar la Wendy.

—Em dic Peter Pan. Vinc del País de Mai més.

Quan va entrar a l’habitació, Nana es va llançar sobre ell i el va mossegar ben mossegat, però quina seria la seva sorpresa al comprovar que només havia agafat una ombra!.

—Quieta Nana! —Wendy va arrencar l’ombra de la boca de Nana i en Peter va demanar-li si se la podia tornar, ja que la seva ombra sempre s’escapava. I Wendy se la va cosir als peus.

—Gràcies Wendy! Té, t’he portat un collar amb una gla de penjoll, espero que t’agradi! —va dir en Peter, i a la Wendy li va agradar tant que se’l va posar a l’instant.

—Ara, Wendy, Vols volar amb mi al país de Mai Més i explicar els teus contes als Nens perduts que viuen amb mi? —Li va oferir en Peter Pan.

—I es clar que si! —va respondre Wendy—. Però en Joan i en Miquel hauran de vindré també amb mi!.

—D’acord! —va accedir-hi en Peter Pan. Al moment va aparèixer una petita fada, Campaneta, que va escampar una pols màgica sobre els nens i els va dir—. Ara, per volar, només cal que penseu en coses alegres! —I pensant en les coses més alegres que van poder, van observar amb sorpresa i alegria que començaven a elevar-se i flotar.

Van ascendir volant cap a les estrelles, fins que va sortir el sol.

—Estem sobrevolant el país de Mai Més —va anunciar en Peter Pan, senyalant cap a una illa verda que s’estenia als seus peus. Estaven els nens tan absorts contemplant l’illa que es van espantar molt quan van veure passar fregant-los una bala de canó que va explotar a uns metres d’ells.

Qui havia disparat tant temible bala era ni més ni menys el capità Garfi, un vell pirata que odiava a Peter Pan per haver-li tallat la mà en una baralla.

—Anem-nos-en a amagar! Ràpid! —va cridar en Peter Pan. I es va enfadar, i de valent, amb Campaneta. Li donava la culpa que els pirates els haguessin vist.

—Campaneta! Els pirates ens han vist per que han vist com brillaves! Ves-te’n!

La fada llavors es va allunyar molt enfadada i gelosa de Wendy. Va anar a veure els nens perduts i els va mentir:

—La bruixa Wendy ha matat en Peter Pan! I ara ve cap aquí!

Wendy, que havia sortit rere Campaneta per consolar-la, va arribar al cap de no res a la caseta subterrània dels Nens Perduts.

Al veure-la, Campaneta va assenyalar-la i Simplón, el millor arquer, li va llançar una fletxa que va anar a parar al pit de Wendy. Wendy va caure immediatament desmaiada a terra.

Quan Peter va arribar i va veure el que havia passat, se’n va adonar de seguida el que havia tramat Campaneta, i li va dir molt enfadat:

—Campaneta, ets una mentidera. Ves-te’n i no tornis mai més!.

Campaneta se’n va anar plorant. Peter va extreure la fletxa del pit de Wendy i va despertar-se. La fletxa havia impactat en realitat a la gla del penjoll. Els Nens Perduts es van disculpar per haver-la atacat, i al moment Wendy ja els estava deixant a tots bocabadats explicant-los les seves impressionants històries.

El capità Garfi, mentrestant, els havia seguit i ràpidament va descobrir la caseta subterrània dels Nens Perduts.

—En quan surti aquest maleït Peter Pan, morirà —va dir.

I en aquell moment, es va començar a escoltar un tic-tac. Quan el capità Garfi va perdre la mà, aquesta va caure al mar i se la va menjar un cocodril juntament amb el seu rellotge de polsera. Tan bon gust tenia aquella mà amb el rellotge, que des d’aleshores aquell cocodril persegueix el capità esperant menjar-se la resta del capità. I al sentir el tic-tac, tic-tac, el capità va cridar espaordit:

—Ah! Socors! Auxili!!!!!!!!!!!!

I els nens perduts, que no se n’havien adonat que el capità Garfi havia descobert la seva caseta de tant distrets que estaven amb els contes de la Wendy, van anar a demanar ajuda a les sirenes.

Van córrer cap on eren les sirenes, però el capità Garfi allà els havia preparat un parany. Havia segrestat una princesa índia, Tigrida, amiga d’en Peter Pan, i l’havia deixada lligada a una roca d’un penya-segat per a que el cocodril se la mengés. Quan els nens van arribar al penya segat, el cocodril s’estava acostant cap a la princesa… Però en Peter Pan es va llançar contra el cocodril, va deslligar Tigrida i els dos es van elevar pels aires fugint d’aquell parany, deixant el cocodril encara amb més gana de la que tenia.

El cap de la tribu índia estava tant agraït que va invitar als nens al poblat Indi. Els vàrem preparar una gran festa i es van passar tota la nit ballant i cantant. Wendy no s’ho va passar tant bé com volia ja que en Peter Pan va estar ballant tota la nit amb Tigrida, així que va decidir endur-se’n els nens a casa a dormir.

Després de que tots s’adormissin, va fer un pastís per a en Peter Pan, i va escriure una nota:

«Estimat Peter: Tornem cap a Londres. He fet aquest pastís per a tu. Adéu. Wendy».

En aquells moments Wendy no podia imaginar-se que el capità Garfi l’estava espiant per la finestra, i just en aquell moment, va entrar amb tots els seus pirates a segrestar els nens!.

—Agafeu tots els nens! Que no en quedi cap en aquesta casa!… oh! I per en Peter Pan un regal molt especial. Una mica de verí farà aquest pastís un regal més dolç… per a mi!

—És una acció covarda i repugnant! —va replicar Wendy.

—He he he he he! De debò creus que m’importa! Em deslliuraré per fi d’en Peter Pan! Ves-te’n acomiadant que no durarà pas gaire! Però vosaltres nens tampoc! Serviríeu de sopar pel cocodril! He he he he he! —I dit això, els pirates se’n van endur els nens al vaixell.

Campaneta, que estava amagada darrera la llàntia, ho havia vist tot, i es va quedar allà amagada fins que va arribar en Peter Pan. Només veure el pastís, afamat com estava, va acostar-s’hi i va tallar-ne un tros, mentre llegia la nota que li havia deixat Wendy. I quan se l’anava a posar a la boca, Campaneta va sortir disparada i el va empènyer, amb tanta força que el tros va caure a terra.

Enfadat, Peter Pan va apartar a Campaneta i va tallar un altre tros. I just quan se l’estava apunt de menjar, Campaneta es va posar al bell mig i se’n va menjar un tros. D’immediat va caure a terra.

En Peter Pan ho va comprendre tot de seguida. Va recollir a campaneta del terra i es va posar a plorar: «Oh! Campaneta! Perdona’m!». I dels plors d’en Peter Pan, una llàgrima va caure sobre els llavis de Campaneta, netejant-li el verí. I Campaneta va reviure.

—Escolta Peter, el Capità Garfi ha segrestat els nens i a Wendy, i se’ls ha endut al vaixell, els has de rescatar!

—Campaneta, anem al vaixell! Acompanya’m!

I van anar volant fins al vaixell on van poder veure com el malvat capità Garfi feia avançar a Wendy per un tauló per llançar-la al mar, on el cocodril l’estava esperant. Wendy va caure, i en Peter Pan es va precipitar per rescatar-la! I quan Wendy ja es veia dintre de les mandíbules del cocodril, en Peter Pan va arribar i la va salvar en plena caiguda!.

Bocabadats, els pirates no sabien reaccionar. El Capità Garfi va començar a cridar i a donar ordres, mentre la Campaneta i en Peter Pan van alliberar la resta de nens! I va començar una lluita ferotge on els nens van aconseguir un per un, llançar tots els pirates per la borda… on els esperava el cocodril!

I finalment en Peter Pan va aconseguir fer caure per la borda el malvat Capità Garfi! Els nens van començar a saltar d’alegria. Ho havien aconseguit! Eren lliures! I ara en Peter Pan era el capità de la nau.

Campaneta va escampar tot de pols màgica sobre el vaixell i van sortir volant per portar la Wendy i els seus germans cap a casa. Quan per fi els van deixar, Wendy li va oferir quedar-se a viure amb ells, però en Peter va respondre:

—Si em quedés aquí creixeria i mai més podria tornar al país de Mai Més, Wendy. —I dit això, se’n van tornar ell i vaixell cap al país de Mai Més.





Pinotxo



Carlo Collodi



n un petit poble italià hi vivia un vell fuster anomenat Geppeto. Un dia, va fabricar un ninotet de fusta.

El ninot li va sortir tant bé que va pensar:

—Tant de bo aquest ninot fos un nen de veritat! M’agradaria tant tenir un fill! —Va exclamar el fuster I de cop i volta, per sorpresa seva, el ninot va començar a moure’s sol! Estava viu!

El ninot va començar a mirar desconcertat tot el que el rodejava, i en veure a Geppeto, va dir:

—Hola pare!

Incrèdul, Geppeto en aquell moment va tornar-se boig d’alegria. Per fi tenia el fill que tant havia desitjat! I després de pensar-s’ho molt, el va anomenar «Pinotxo».

Van passar tota l’estiu feliços, però quan s’acabava, en Geppeto va pensar que, sent un nen tant espavilat com era, havia d’anar a l’escola. I li ho va dir:

—Com que ets un nen de veritat, hauràs d’anar a l’escola. Allà t’ensenyaran a llegir i escriure.

Però en Pinotxo, que només pensava en divertir-se, li va respondre:

—Però jo no vull anar a l’escola! —I se’n va anar corrents carrer amunt. Geppeto va anar darrera seu, però en Pinotxo es va amagar a la fleca, d’on, en veure apropar-se en Geppeto, va agafar uns pastissos i els hi va començar a llançar.

El flequer, en veure el desastre que estava succeint, va cridar a un guàrdia, i el pobre Geppeto va haver de respondre per la malifeta d’en Pinotxo. Va haver d’anar a la presó.

—Visca! Si en Geppeto no hi és, no hauré d’anar a l’escola.! I podré jugar tant de temps com vulgui! —Va pensar en Pinotxo. I tal dit, tal fet, se’n va anar al parc a jugar tot el dia.

Quan es va fer fosc, Pinotxo no va trobar cap nen amb qui jugar. Va començar a ploure i va haver de tornar cap a casa. Però allà no hi havia ningú, en Geppeto encara era a la presó. Afamat i mort de fred, va asseure’s a la vora de l’estufa per escalfar-se els peus i va quedar completament dormit. Però estava tant a la vora del foc que els peus li van començar a cremar!

Ja tard a la nit Geppeto va tornar a casa. I va trobar a Pinotxo dormint a la vora del foc sense peus!. El va despertar i Pinotxo es va espantar molt quan es va veure sense peus i que no podia caminar.

—Si em promets que demà aniràs a l’escola, Pinotxo, et faré uns peus nous —li va proposar. I Pinotxo, emocionat, li ho va prometre. Geppeto va estar treballant tota la nit, i a primera hora del matí va anar a vendre el seu millor vestit per comprar-li un llibre de lectura a Pinotxo.

En veure tots els sacrificis que feia en Geppeto, en Pinotxo a més li va prometre ser un noi molt aplicat i treure les millors notes.

I va encaminar-se a l’escola, animat i pensant en tot el que aprendria allà. Però de camí va escoltar l’alegre música d’un teatre de putxinel·lis. Tantes ganes tenia de veure-les que es va vendre el llibre per comprar l’entrada.

Pinotxo va entrar quan la funció ja havia començat i el primer que va veure a la pista foren dues titelles: Una jove i un soldat que la perseguia. Consternat al veure l’escena Pinotxo es va envalentir per rescatar la jove del soldat, i va saltar al mig de l’escenari per a salvar-la. El titellaire, furiós, va agafar en Pinotxo per llençar-lo al foc.

En Pinotxo va suplicar per la seva vida: «Perdoni’m senyor!», va suplicar. «Tregui’m d’aquí! Li ho demano per favor! Si no torno a casa el meu pare es morirà de pena!». Les paraules van fer el seu efecte, i commogut, pensant que al cap i a la fi el petit era un bon fill, el va salvar i li va donar unes monedes perquè es pogués comprar un altre cop el llibre.

Però una astuta guineu i un gat ho havien vist tot. I van pensar un astut pla per treure-li els diners. S’hi van acostar amb tota la confiança del món i li va dir:

—Saps Pinotxo com pots aconseguir més diners? —li van preguntar molt amablement.

—Tenir més diners? Que haig de fer? —Va preguntar en Pinotxo tot encuriosit.

—És molt simple! Només has d’enterrar les monedes que portes sota l’Arbre màgic i dormir una bona migdiada. Quan et despertis, seràs ric!

I Pinotxo, pensant en la sorpresa que se’n duria Geppeto, va acceptar. El van dur sota un roure molt alt i vell a la vora del camí i el van ajudar a cavar el forat. Pinotxo es va dormir dolçament, però es va despertar de cop, es va veure penjat en una branca del roure i que la guineu i el gat li havien robat els diners!

Una fada bona que passava per allà havia vist el que li passava al pobre Pinotxo, es va compadir d’ell i va cridar un falcó perquè l’alliberés. El falcó li va tallar la corda i el va deixar suaument a terra. I la fada li va preguntar:

—Per què no estàs a l’escola, Pinotxo?

—Em dirigia cap a l’escola quan em vaig trobar a un pobre orfe que tenia gana. Llavors he pensat que seria una bona idea vendre el meu llibre per a comprar-li una mica de pa —va mentir Pinotxo.

Però mentre deia aquestes paraules el nas va començar a créixer i créixer …

—Quantes més mentides diguis, més et creixerà el nas Pinotxo! —va dir la fada bona amb la seva dolça veu.

En veure el nas tan llarg que gairebé es perdia de vista, en Pinotxo va començar a plorar

—Perdona’m! N’estic molt penedit! —li deia mentre somicava.

I la fada bona va ordenar a un picot que li tallés el nas.

De tornada a casa, Pinotxo es va trobar amb un estrany carro tirat de per dotze ases. El van convidar a pujar per anar al País de les joguines, on es divertiria durant dies i dies. Pinotxo, sense pensar en tot el que havia passat ja, va acceptar-ho al moment.

Es va divertir durant dies i dies, però un dia va mirar-es en un toll d’aigua va veure que les seves orelles estaven creixent i convertint-se en forma d’ase. Poc a poc al llarg del matí va passar i a l’arribar al migdia ja era un ase per complet!

I l’amo del País de les joguines el va vendre a un circ, mentre anava a buscar més nens per convertir en ase. Però per desgràcia, durant una representació es va trencar una cama i l’amo del circ el va llençar al mar.

Enfonsant-se sota al mar, un banc de peixos va començar a menjar la pell de l’animal, deixant lliure a en Pinotxo, molt feliç de tornar a ser un ninot de fusta, en Pinotxo els va donar les gràcies a tots.

En realitat, però era la fada bona que havia acudit a la seva ajuda quan va comprendre que aquest lamentava de tot cor la seva mala conducta. De fet, Pinotxo després de tot el que havia passat, estava decidit a comportar-se com un bon fill, ajudant al seu pare i no causant-li més preocupacions.

Però tan absort estava en els seus pensaments que no va veure aproximar-se un tauró gegantí. Aquest el va agafar per sorpresa per darrera i se’l va menjar d’un sol mos.

—Socors! Socors! —cridava en Pinotxo amb totes les seves forces, però fou en va.

Dintre del tauró, desesperat, va veure una llumeneta cap al fons. S’hi va costar, i quina va ser la seva alegria al trobar-se amb en Geppeto! Geppeto l’havia anat a cercar quan va ser devorat també sencer per aquest temible tauró.

Després d’una llarga i forta abraçada, van començar a pensar com podien fer-ho per sortir d’allà. I a en Pinotxo se li va ocórrer una idea! Va començar a mentir i mentir, i el seu nas va començar a créixer i créixer, tant que va arribar a clavar-se amb força a l’estomac del tauró. Adolorit, el tauró els va escopir als dos i se’n va anar corrents!. En Pinotxo, al ser de fusta, va agafar en Geppeto i els dos van pujar a la superfície.

Durant molts dies en Pinotxo va cuidar d’en Geppeto, fins que es va recuperar del tot. I quan en Geppeto ja va estar bé, no només va tenir l’alegria de que per fi tot tornava a ser normal, si no que se li va tornar a aparèixer la fada bona.

—Pinotxo, has estat molt valent —li va dir— i t’has tornat responsable i treballador, t’has ben guanyat ser un nen de carn i os! —I d’un toc de vareta màgica va transformar el ninot de fusta en un nen de veritat.





La rateta que

escombrava l’escaleta



Popular castellana, recollida per Fernan Caballero



i havia una vegada una Rateta que cada dia escombrava l’escaleta i un dia es va trobar un dineret.

—Oh, quina sort que he tingut!! I què en podria fer? Si em compro ametlletes em cauran les dentetes. I si em compro un llacet per la cueta. Sí, sí, em compraré un llacet ben bonic per posar-me’l a la cueta!!

I així ho va fer.

Va anar a casa la senyora conilla i es estar mirant molts llacets. Al final es va decidir per un llaç de satí de color rosa.

—Sí aquest si que m’agrada! Seré l’enveja del barri, segur que tothom em mirarà —pensava la rateta—. Ui, no me l’emboliqui que me l’emporto posat!

Es va posar a davant de casa seva per lluir el llacet. I així estava quan va passar el Senyor Ànec, que veient-la tan bonica li va dir:

—Ai rateta, rateta, tu que n’ets tan boniqueta no et voldries casar amb mi, jo que sóc tan bon fadrí?

—Ai, no ho sé pas. A veure quina veu fas?

—Quac, quac, quac!!

—Ui, que m’eixordes. No et vull per marit.

També va passar un gall amb les amb les plomes estarrufades que li va dir:

—Rateta, Rateta, tu que n’ets tan boniqueta, no et voldries casar amb mi, jo que sóc tan bon fadrí?

—Ai no ho sé pas. A veure quina veu fas?

—Kikirikí, kikirikí !!!

—Ui, no, quin xivarri no et vull per marit.

I el gall se’n va anar amb el cap cot. Després va passar un gosset i li va passar el mateix.

Al cap d’una estona va passar un burret que al veure la rateta tan bonica no es va poder estar de dir-li:

—Rateta, rateta, tu que n’ets tan boniqueta, no et voldries casar amb mi, jo que sóc tan bon fadrí.

I la rateta, fent-se pregar li va dir:

—Ai no ho sé pas, a veure quina veu fas?

—Iiiiaaaa, iiiiiaaaaaa!!!

—Fuig, fuig, que m’eixordes!!

Quan la Rateta ja començava a pensar que mai no trobaria ningú que li fes el pes va passar un gatet que li va dir:

—Miau Rateta, tu que n’ets tan boniqueta, no et voldries casar amb mi, jo que sóc tan bon fadrí?

I la Rateta, fent-se l’estreta:

—Ai no ho sé pas. A veure quina veu fas?

—Miauu, miauuu!

—Sí, amb tu sí que em vull casar!

—Miauu, miauuu !!!

I així ho van fer. Ven aviat es van casar i tothom hi va ser convidat.

Aquell dia tothom li deia a la rateta:

—Ves amb compte amb aquest gat!

—Vigila que quan estiguis despistada no et clavi queixalada!!

I la Rateta reia per sota el nas perquè només ella i el seu maridet sabien el secret: que aquest gat era vegetarià i no menjava rates !!!

I vet aquí un gos i vet aquí un gat que aquest conte ja s’ha acabat.





Rínxols d’or



Robert Southey



na tarda Rínxols d’or va anar al bosc i va començar a recollir flors. A prop d’allà hi havia una cabana molt bonica, i com que Rínxols d’or era una nena molt curiosa, s’hi va apropar poc a poc fins que va arribar a la porta de la casa. I va empènyer-la.

La porta era oberta. I hi va veure una taula.

Sobre la taula hi havia tres tasses de llet i mel. Una, gran; una altra, mitjana; i una altre, petitona. Rínxols d’or estava afamada i va tastar la llet de la tassa més gran. Uf! Era molt calenta!

Després va provar la tassa mitjana. Uf! Aquesta també era molt calenta! Finalment va tastar la tassa petita i estava al punt. Tant li va agradar que se la va menjar tota.

Hi havia també a la casa tres cadires blaves: Una cadira era gran, una altra mitjana i una altra de ben petita. Rínxols d’or va anar a asseure’s a la cadira gran, però era molt alta per a ella. Després se’n va anar a seure a la cadira mitjana, però era massa ample. Finalment es va asseure a la cadira petita, però es va asseure amb tant males maneres que es va trencar.

Mirant la casa va entrar a una habitació que tenia tres llits. Com tot el que havia vist de la casa, hi havia un llit que era ben gran, un altre mitjà i un de ben petit.

Rínxols d’or es va ajeure al llit més gran, però el va trobar massa dur. Després se’n va anar a dormir al llit mitjà, però també li va semblar que era massa dur. Finalment es va estirar al llit més petit, i el va trobar tant flonjo que es va quedar completament adormida.

Mentre dormia, van arribar els propietaris de la casa, que eren ni més ni menys que una família d’óssos, que venien de passejar tranquil·lament pel bosc mentre es refredava el menjar.

Un dels óssos era molt gran, feia servir barret, perquè era el pare, un altre era mitjà i feia servir cotilla, perquè era la mare. I l’altre era un osset petit petit que feia servir una gorreta: una gorreta ben petita. L’ós gran, només entrar, va cridar ben fort:

—Algú ha tastat la meva llet!

L’ós mitjà va grunyir una mica menys fort:

—Algú també ha tastat la meva llet!

I finalment l’osset petita va dir plorant amb un fil de veu:

—Doncs algú s’ha acabat tota la meva llet!

Els tres óssos es varen mirar els uns als altres i no sabien que pensar. Però l’osset petit plorava tant que el seu pare va voler distreure’l. I per a aconseguir-ho el va anar a seure a la seva cadireta blava.

Es van aixecar de la taula i van anar a la sala on tenien les cadires.

I què va succeir aleshores?

L’ós gran va cridar enfurismat:

—Algú s’ha assegut a la meva cadira!

Al que va seguir l’ós mitjà, cridant una miqueta menys fort:

—Algú també s’ha assegut a la meva cadira!

I finalment l’osset més petit va tornar a dir, plorant desconsolat:

—Algú s’ha assegut a la meva cadira i l’ha trencat!

Així preocupats van començar a mirar per tota la casa, fins que al final van entrar a l’habitació on dormien. L’ós més gran va dir:

—Algú s’ha ajagut al meu llit!

Al que l’ós mitjà va respondre:

—Algú també s’ha ajagut al meu llit!

I al mirar al llit més petit, van veure-hi a Rínxols d’or, i l’osset petit va cridar:

—Algú està dormint al meu llit!

I del crit Rínxols d’or es va despertar, i al veure els tres óssos ben enfadats, es va espantar tant que va saltar del llit corrents. Com que la finestra de l’habitació era oberta, va saltar-hi i va córrer sense parar per tot el bosc fins a trobar el camí a casa.





Els tres porquets



Popular anglès, recollit per Joseph Jacobs



n el cor del bosc hi vivien tres porquets que eren germans. El llop sempre els perseguia per menjar-se’ls. Per poder escapar del llop, els tres porquets decidiren fer-se una casa. El més petit va fer-se una casa de palla, per acabar abans i anar-se’n a jugar.

El mitjà es va construir una casa de fusta. Al veure que el seu germà petit havia acabat ja, s’afanyà per anar-se’n a jugar amb ell.

I el més gran treballava en la seva casa de totxos.

—Ja veureu el que fa el llop amb les vostres cases —va renyar als seus germans mentre aquests s’ho passaven la mar de bé.

El llop va sortir darrera el porquet petit i el perseguí. El porquet va córrer i córrer fins a la seva caseta de palla, el llop s’aturà i va començar a bufar i bufar fins que la caseta de palla va caure.

El llop llavors perseguí al porquet petit pel bosc, que corregué a refugiar-se a casa del seu germà mitjà. Però el llop tornà a bufar i bufar fins que la caseta de fusta va caure. Els dos porquets van sortir disparats d’allà.

Gairebé sense alè, amb el llop enganxat a les sabates, van arribar a casa del germà gran.

Els tres entraren i tancaren bé totes les portes i finestres. El llop bufà i bufà, però la casa no queia. Bufà i bufà, però la casa aguantava. Cansat i sense alè el llop va començar a donar voltes a la casa, buscant algun lloc per on entrar. Amb una escala llarguíssima va pujar fins al teulat, per colar-se per la xemeneia. Però el porquet gran va posar al foc una olla amb aigua. El llop golafre va davallar per l’interior de la xemeneia, però va caure sobre l’aigua bullint i es va escaldar.

Va fugir d’allà amb uns terribles udols que es sentiren per tot el bosc, i es diu que mai mai més va voler menjar porquet.





La ventafocs



Popular mundial, versió de Charles Perrault



i havia una vegada una jove molt bella que no tenia pares, sinó madrastra, una viuda impertinent amb dues filles cadascuna més lletja que l’altra. Era ella la que feia els treballs més durs de la casa, i com els seus vestits estaven sempre tant tacats de cendra, tots l’anomenaven la Ventafocs.

Un dia el Rei d’aquell país va anunciar que anava a fer una gran festa a la que convidava a totes les joves solteres del regne.

—Tu Ventafocs, no hi aniràs —va dir la madrastra—. Et quedaràs a casa fregant el terra i preparant el sopar per a quan tornem.

Va arribar el dia del ball i la Ventafocs, molt trista, va veure sortir a les seves germanes cap al Palau Reial. Quan es va trobar sola a la cuina no va poder reprimir els seus plors.

—Per què seré tant desgraciada? —va exclamar—. De sobte, va aparèixer la seva fada padrina.

—No et preocupis —va exclamar la fada— tu també podràs anar al ball, però amb una condició: quan el rellotge de Palau toqui les dotze campanades, hauràs de tornar sens falta.

I tocant-la amb la seva vareta màgica, va transformar el vestit ple de cendra en un meravellós vestit de festa. Un altre toc i va convertir una carbassa en la carrossa més magnifica de tot el reialme, i amb un últim toc, 3 ratolins van quedar convertits en els dos cavalls més bonics del regne i el xofer.

L’arribada de Ventafocs al Palau va causar admiració. A l’entrar a la sala de ball, el Rei va quedar tant pres de la seva bellesa que ballà amb ella tota la nit. Les seves germanastres no la van reconèixer i es preguntaven qui seria aquella jove.

Enmig de tanta felicitat, Ventafocs va sentir al rellotge de palau tocar les dotze.

—Oh! Déu meu! Haig d’anar-me’n! —va exclamar. Com una exhalació va travessar els saló i va baixar l’escalinata perdent en la fugida una sabata, que el Rei recollí enamorat.

Per trobar la bella jove, el Rei va idear un pla. Es casaria amb aquella que pogués calçar-se la sabata. Va enviar els seus heralds a recórrer tot el Regne. Les donzelles se la provaven en va, doncs no n’hi havia una a qui li anés bé la sabata.

Al final van arribar a casa de la Ventafocs, i evidentment les seves germanes no es van poder calçar la sabata, però quan se la va posar la Ventafocs, van veure amb gran sorpresa que li anava perfecte.

I així fou com el Príncep es casà amb la jove Ventafocs i visqueren molt feliços.





D’ARREU DEL MÓN





L’agulla de sargir




i havia una vegada una agulla de sargir tan fina i punxeguda, que es creia ser una agulla de cosir.

—Fixeu-vos en el que feu i manegeu-me amb cura —deia als dits que la manejaven—. No em deixeu caure, que si caic a terra, les passareu negres per a trobar-me. Sóc tan fina!

—Anem, anem, que no n’hi ha per a tant! —van dir els dits subjectant-la pel cos.

—Mireu, aquí arribo jo amb el meu seguici —va prosseguir l’agulla, arrossegant darrera seu un llarg fil, però sense nus.

Els dits van apuntar l’agulla a la sabatilla de la cuinera; el cuir de la part superior havia rebentat i es disposaven a cosir-lo.

—Quina feina més ordinària! —va exclamar l’agulla—. No és per a mi. Em trenco, em trenco! —i es va trencar—. No us ho he dit? —va sospirar la víctima—. Sóc massa fina!

—Ja no serveix per a res —van pensar els dits; però van haver de seguir subjectant-la, mentre la cuinera li aplicava una gota de lacre i després era clavada a la pitrera de la brusa.

—Òndia! Ara sóc un fermall! —va dir la vanitosa—. Ja sabia jo que amb el temps faria carrera. Quan una val, un dia o un altre li ho reconeixen. —I va riure per a sí, perquè per fora és molt difícil veure quan riu una agulla de sargir.

I es va quedar allí tan orgullosa com si anés amb cotxe, i passejava la mirada al seu voltant.

—Puc prendre’m la llibertat de preguntar-li, amb el degut respecte, si de cas és vostè d’or? —va inquirir l’agulla de cap, veí seu—. Té vostè un port majestuós, i cap propi, encara que petit. Ha de procurar créixer, perquè no sempre es poden posar gotes de lacre en el cap.

En sentir això, l’agulla es va alçar amb tant d’orgull, que es va deixar anar de la tela i va caure a l’abocador, en el que la cuinera estava rentant.

—Ara me’n vaig de viatge —va dir l’agulla—. Sempre que no em perdi! —Però la qüestió és que es va perdre.

«Aquest món no està fet per a mi —va pensar, ja en el rierol del carrer. Sóc massa fina. Però tinc consciència del que valc, i això sempre és una petita satisfacció».

I va mantenir la seva actitud, sense perdre el bon humor.

Per sobre d’ella passaven surant tota classe d’objectes: encenalls, palles i trossos de diari. «Com naveguen! —deia l’agulla—. Poc s’imaginen el que hi ha al fons!. Jo estic aquí al fons i aquí segueixo clavada. Òndia!, ara passa un encenall que no pensa en res del món apart que no sigui en un “encenall”, o sigui, en ell mateix; i ara ve una palla: quina manera de rebolcar-se i de girar! No pensis tant en tu, que donaràs contra una pedra. I ara un tros de diari! Ningú es recorda del que posa, i, no obstant això, com s’estova! Jo, en canvi, m’estic aquí pacient i quieta; sé el que sóc i seguiré sent-ho…».

Un dia va anar a parar al seu costat un objecte que brillava tant, que l’agulla va pensar que potser seria un diamant; però en realitat era un casc de botella. I com brillava, l’agulla es va dirigir a ell, presentant-se com a agulla de cap de pit.

—Vostè ha de ser un diamant, veritat?

—Bé… sí, quelcom per l’estil.

I els dos van quedar convençuts que eren joies excepcionals, i es van embrancar en una conversa sobre com n’és de presumptuosa la gent.

—Saps? Jo vaig viure en l’estoig d’una senyoreta —va dir l’agulla de sargir—; era cuinera; tenia cinc dits a cada mà, però mai no he vist res tan envanit com aquells cinc dits; i, no obstant, tota la seva missió consistia en sostenir-me, treure’m de l’estoig i tornar-me a ficar en ell.

—Brillaven potser? —va preguntar el casc de botella.

—Brillar? —va exclamar l’agulla—. No; però a orgullosos ningú els guanyava. Eren cinc germans, tots dits de naixement. Anaven sempre junts, la mar d’erts un al costat de l’altre, a pesar que cap era de la mateixa longitud.

El de més fora, es deia «Polze», era curt i gros, estava separat de la mà, i com només tenia una articulació en el dors, només podia fer una inclinació; però afirmava que si a un home li’l tallaven, quedava inútil per al servei militar.

Després venia l’«índex», que es ficava en el dolç i en l’amarg, assenyalava el sol i la lluna i era el que estrenyia la ploma quan escrivien.

El «Llargarut» es mirava als altres des de l’alt; l’«Anular» es passejava amb un cèrcol d’or al voltant del cos, i el menut «petit» no feia res, i de tot això estava molt ufà.

Tot era riure-se’n i vanagloriar-se’n. Per això vaig ser jo qui va caure en aquest abocador.

—Ara estem aquí, brillant —va dir el casc de botella. En el mateix moment va arribar més aigua al rierol, el va desbordar i se’n va endur el casc.

—Anem! A aquest l’han despatxat —va dir l’agulla—. Jo em quedo, sóc massa fina, però això és el meu orgull, i val la pena. —I va romandre altiva, sumida en els seus pensaments.

—De tan fina que sóc, quasi creuria que vaig nàixer d’un raig de sol.

Tinc la impressió que el sol em busca sempre sota l’aigua. Sóc tan subtil, que ni el meu pare em troba. Si no se m’hagués trencat l’ull, crec que ploraria; però no, no és distingit plorar.

Un dia es van presentar diversos nois i es van posar a rebuscar en el rierol, darrere de claus vells, monedes petites i altres coses per l’estil. Era una distracció molt bruta, però ells es divertien d’allò més.

—Ai! —va exclamar un; s’havia punxat amb l’agulla de sargir—. Aquesta porca!

—Jo no sóc cap porca, sinó una senyoreta! —va protestar l’agulla; però ningú la va sentir. El lacre s’havia després, i el metall estava ennegrit; però el negre fa més esvelt, per la qual cosa l’agulla es va creure encara més fina que abans.

—Aquí ve surant una corfa d’ou! —van cridar els xiquets, i van clavar en ella l’agulla.

—Negra sobre fons blanc —va observar aquesta—. Què bé m’escau! Sóc ben visible. Sempre que no em maregi, ni vomiti! —Però no es va marejar ni va vomitar.

—És una gran cosa contra el mareig tenir estómac d’acer. En això sí que estic per sobre del populatxo. Em sento com si res. Quan més fina és una, més resisteix.

—Crac! —va exclamar la corfa, en sentir-se xafada per la roda d’un carro.

—Uf, com pesa! —va afegir l’agulla—. Ara sí que em marejo. Em trenco, em trenco! —Però no es va trencar, a pesar d’haver estat atropellada per un carro. Va quedar a terra, i, si fos per mi, pot seguir allà molts anys.





L’àliga d’or




l palau reial d’un llunyà país, hi havia un estany amb uns peixets d’or que eren l’orgull del rei. Però, vet aquí que de cop i volta van començar a faltar peixos.

—Jo he vist com l’àliga reial se n’emportava un cada dia —va dir el jardiner al seu rei.

—Envia els teus fills a buscar l’àliga i quan la tinguis me la portes —va manar el monarca.

El fill gran del jardiner se’n va anar a complir l’encàrrec. Pel camí es va trobar un esquirol que li va dir :

—Al llarg del camí hi veuràs dues casetes, l’una blanca i l’altra negra. Ves-te’n a dormir a la negra.

Però el noi va entrar a la blanca on hi havia gent que ballava i es divertia. I així es va oblidar de l’encàrrec.

En veure que no tornava, el pare va enviar el segon dels seus fills, al qual li va succeir el mateix que al seu germà.

Quan tot just el tercer fill havia començat a buscar l’àliga es va trobar l’esquirol que li va dir:

—Segueix-me, et duré on és l’àliga.

El noi va obeir i van arribar a un palau, on dins un globus de cristall es trobava tancada l’àliga d’or.

—No facis soroll o es despertarà —va dir l’esquirol.

Però com que el noi estava molt nerviós, l’àliga els va sentir i va començar a xisclar. L’amo del palau va anar-los a trobar i va dir al noi:

—Si no em portes el brau d’or que corre com el vent, perdràs la vida.

L’esquirol va anar darrera el noi i li va dir que quan trobés el brau l’havia d’alliberar de les seves amarres. Així ho va fer i d’aquesta manera va aconseguir portar la fera al palau.

A canvi del brau li van donar l’àliga d’or i amb ella se’n va anar al palau reial.

Quan el sobirà anava a quedar-se amb l’àliga el noi va dir-li per indicació de l’esquirol:

—Només te la donaré si em deixes casar amb la teva filla petita.

El rei va accedir. El noi es va casar amb la princesa i van ser molt feliços.





Les aloges de Banyoles




eus ací que a l’estany de Banyoles no hi viu només un drac, si no també fades que viuen sempre a l’aigua, conegudes com aloges o dones d’aigua. Aquestes fades viuen a les fonts i els estanys —i no només al de Banyoles— i normalment se les sol veure de nit… tot i que veure-les pot tenir conseqüències meravelloses o horribles. I en aquesta història ho veurem:

Temps era temps quan una velleta voltava de nit per l’estany, mentre la lluna il·luminava el camí. Però se’n va desviar quan va veure una llum estranya vora l’aigua. Allà, amagades entre la verdissa i pedres, hi havia unes fades que teixien la seva roba màgica i meravellosa. La velleta, temerosa d’aquestes fades, s’intentà allunyar, però amb la desgràcia que al girar-se va trencar un branquilló.

Les aloges ho van sentir i varen sortir al seu encontre i no els va ser difícil rodejar-la. I l’amenaçaren:

Velleta, ja que ens has vist i destorbat,

a trenc d’alba la nostra roba hauràs rentat.

Un present et darem, si al sortir el sol has acabat.

Mil maleficis conjurarem, si la nit se t’ha escapat.



I la velleta, espantada, es va posar a rentar la roba. Renta que rentaràs, al cap d’una bona estona tota l’havia rentat. I les fades, juganeres, compliren la seva paraula.

—Aquí tens una bossa amb un present, però no la miris fins arribar a casa!

I la velleta així ho feu. En arribar, va obrir la bossa i va veure que hi havia un munt d’or.

Al fer-se de dia, la velleta va sortir a mercat i va comprar moltes coses que necessitava. I quan, la seva millor amiga li va demanar per aquella nova fortuna, la velleta no se’n va poder estar d’explicar-ho.

La seva amiga, cobejosa, va tornar a casa corrents esperant que fos de nit. Les hores no li passaven, i mentrestant pensava que faria amb tot aquell or.

Quan el sol era amagat i ben amagat, l’amiga va sortir de casa i va començar a donar la volta a l’estany, cercant les fades que tant d’or donaven. I caminant, caminant, heus ací que les va trobar. I poc dissimuladament, va fer un gran terrabastall.

Les fades es van espantar, però al cap d’un moment es van recuperar i la van rodejar, i tal com feren amb l’altre velleta la nit anterior, li digueren:

Velleta, ja que ens has vist i destorbat,

a trenc d’alba la nostra roba hauràs rentat.

Un present et darem, si al sortir el sol has acabat.

Mil maleficis conjurarem, si la nit se t’ha escapat.



I ella, tota contenta, es va posar a rentar la roba. Va acabar prou d’hora i les fades, contentes, li feren el mateix present, i li digueren la mateixa advertència:

—Aquí tens una bossa amb un present, però no la miris fins arribar a casa!

I l’amiga es dirigí cap a casa. A mig camí però, la cobdícia va poder amb ella i va mirar què hi havia a la bossa. I la seva sorpresa fou ben gran quan veié que només hi havia… sègol!. Tota enrabiada, ben enfurismada, va obrir la bossa i la va llençar ben endins el bosc.

A l’arribar a casa, però, tots els que hi havia es van quedar meravellats. La faldilla que duia era ben plena de pols d’or que brillava amb la llum del foc. Després de recollir tota la pols que va poder, la dona, comprenent el que havia fet, va córrer un altre cop al bosc, però no va saber trobar gens d’or i, preguntant a les fades, aquestes li digueren que el vent ho havia fet volar tot.

I així fou com l’amiga va tornar a casa, igual de pobra, i sense voler saber res més de les fades de l’estany de Banyoles.





L’aprenent de lladre




et aquí una vegada hi havia un minyó que volia fer de lladre i es va anar a oferir com a aprenent a un bandoler molt famós. La colla de lladres tenia el cau en una cova al cim d’una muntanya molt aspra i alta, des d’on es dominava una extensa plana.

Feia poca estona que el minyó s’havia presentat a la cova per fer d’aprenent, que el capità el va cridar:

—Avui tenim poca teca per dinar. Veus aquell home que passa per allà baix amb aquell moltó? Doncs, vés i roba-l’hi.

—Entesos —va dir el noi.

—Compte que és molt valent i forçut i que no es deixarà prendre el moltó sense més ni més.

—No tingueu por, capità, que li prendré el moltó i ni tan sols em veurà.

El minyó va agafar un ganivet vell i rovellat que no servia per a res i una beina dolenta i vella que feia joc amb el ganivet. Amb aquelles dues rampoines el minyó va baixar de la muntanya fins a arribar al camí per on havia de passar l’home del moltó.

Enmig del camí va deixar la beina a terra de manera que semblés que li havia caigut a algú, unes dues-centes passes més enllà, després d’un revol des del qual no es veia el lloc on havia deixat la beina, va deixar caure el ganivet. Aleshores, es va posar a esperar, amagat darrere un bardissar.

Al cap d’una estona va passar l’home que duia el moltó a coll. En veure la beina va pensar que li devia haver caigut a algun caminant, però com que era tan vella i atrotinada, la va deixar. Va continuar caminant i, més enllà, es va trobar el ganivet. Va pensar que la beina que havia vist abans devia ser d’aquell ganivet i el va collir. Encara que era vell, li serviria per alguna cosa…, i la beina li aniria bé per protegir-lo. I va fer mitja volta per tornar enrere. Però, per no recular carregat amb el moltó, se’l va treure del coll i el va deixar a la vora del camí. Així que l’home va haver tombat el revolt, el minyó va sortir del seu amagatall, es va carregar el moltó a coll i va pujar cap a la cova.

En tornar l’home i no trobar el moltó, es va estranyar i va pensar que potser havia tirat muntanya amunt, menjant herba. El va cridar, el va cercar, però va ser inútil. El moltó no va sortir. Va pensar que l’animal potser potser havia tornat cap el ramat on l’havia comprat feia una estona i va decidir tornar cap allí per veure si el trobava.

El bon home va desfer el camí. Quan va arribar, el pastor li va dir que no havia vist el moltó, però li’n va donar un altre amb el tracte que, si trobava el primer, li tornaria el segon, i si no el trobava, l’hi pagaria.

El capità i tota la colla de bandolers, que havien seguit les maniobres del minyó des de la cova, van celebrar molt la seva astúcia. El noi va arribar esbufegant com un bou, perquè el moltó pesava molt. Encara no havia tingut temps de recuperar l’alè, quan el capità, que havia vist passar l’home carregat amb un altre moltó, li va dir:

—No crec pas que amb un moltó tinguem prou menjar per a tothom. Veig que el mateix home d’abans ve pel camí amb un altre moltó. A veure si li saps prendre una altra vegada.

—No hi patiu, capità. Ara li tornaré a prendre el moltó sense que ni em vegi.

El minyó va tornar a baixar cap al pla. Es va amagar en el mateix indret que la primera vegada i quan li va semblar que l’home del moltó ja era a la vora, va començar a belar:

—Beee! Beee! Beee!

L’home va creure que qui belava era el moltó perdut i ràpidament va anar a cercar-lo. Però com que no podia pas endinsar-se en el bosc carregat amb el moltó que duia a les espatlles, el va deixar a la vora del camí. I, així que va estar prou lluny perquè no el pogués veure, el minyó va sortir del seu amagatall i va agafar el segon moltó.

Naturalment, el pobre home no va trobar el moltó que havia perdut i, molt estranyat, va decidir tornar on havia deixat l’altre. Quina no va ser la seva sorpresa quan va veure que tampoc no hi era. Sense poder-se explicar què passava, l’home va resoldre tornar al ramat per veure si potser hi havien fet cap els dos moltons o, si més no, comprar-ne un altre. L’endemà era festa major al seu poble i tenia convidats a casa.

El minyó va arribar a la vora traient un pam de llengua de cansat que estava. Però abans de descarregar-se el segon moltó, el capità, que havia vist que aquell pobre home tornava amb un tercer moltó al coll, li va dir:

—Mira, ja es torna a veure aquell infeliç amb un moltó al coll.

—Que voleu que l’hi vaig a prendre una altra vegada? —va dir el noi, defallit, però amb ganes de demostrar que era prou fort i agosarat per entrar a la colla.

—Home, no cal, ja tenim prou teca —va dir el capità, que el veia molt cansat.

—Doncs aquesta vegada hi aniré jo pel meu gust i no tan sols li robaré el moltó, sinó que fins i tot li prendré la roba que porta.

I el minyó es va llançar corriol avall cap al pla. Més enllà del lloc on li havia pres els dos moltons hi havia un estanyol, i el noi es va asseure a la vora esperant que arribés l’home, carregat amb el tercer moltó. Així que el va sentir es va posar a riure com un beneit. En veure’l riure d’aquella manera, l’home va remugar, malhumorat:

—El món és així, mentre els uns riuen els altres s’enrabien.

—Que us ha passat alguna cosa? —va preguntar el noi, innocent.

—Que he perdut dos moltons i per poder menjar-ne per la festa major n’he hagut de pagar tres.

—Doncs, mireu quina casualitat, jo precisament reia perquè acabo de veure dos moltons que, jugant jugant, han travessat l’estanya com si fossin dues barques i han sortit per l’altre costat. Potser eren els dos moltons que heu perdut vós.

—Segurament —va dir l’home amb un fil d’esperança—. Si em volguéssiu guardar aquest altre moltó i la roba, travessaria l’estany per anar-los a cercar.

—Amb molt de gust, bon home. Podeu anar-hi ben tranquil.

L’home es va despullar i es va tirar a l’aigua. I així que va ser prou enllà per no veure’l, el minyó es va carregar el moltó a l’esquena i va recollir tota la roba i va tornar a la cova.

Aquesta vegada va arribar-hi més mort que viu. El capità i tota la colla el van felicitar per la feta i li van dir que era el més fi de tots ells, perquè cap no hauria sabut robar els tres moltons amb l’astúcia que ell ho havia fet.

A l’hora de dinar, el minyó no podia aguantar-se de cansament i de gana. Van posar a taula dos dels moltons, un rostit i l’altre amb suc, i el noi es va treure el ganivet de la butxaca per tallar-se’n un tros. Aleshores va saltar el capità imperatiu :

—Ei, aprenent! Això no és per a tu. Des de sempre els aprenents es mengen les sobres. Cuiner, porta les patates que van quedar d’ahir.

—Com s’entén? —va dir el minyó—. Jo no he de menjar dels meus moltons? Perquè qui li ha pres els moltons a l’home he estat jo.

—Aquí no hi ha res de ningú i tot es de tots i meu més que dels altres perquè sóc el que mano. On s’és vist voler fer prevaler el dret del que has robat? Si tu ho has robat al camí ral, nosaltres t’ho robem a tu, i s’ha acabat.

—Doncs si un altre m’ha de robar sense perill ni cansament allò que jo he pres amb tot l’esforç i tot el risc, que robi un altre; que per robar i no guanyar val més treballar. Deixo l’ofici de lladre i adéu-siau.

I, sense tastar ni una mica dels moltons, l’aprenent se’n va anar cap a casa seva i va abandonar l’ofici de lladre, per al qual tenia tan bones condicions.





La cabreta i el llop




esi era una cabreta trapella molt alegre que vivia en una bonica i abrupta muntanya, de la que només baixava per a mossegar la fina herba d’un camp proper.

Tot i les freqüents advertències dels seus pares sobre el perill del llop que rondava les altes muntanyes on vivien, era pel jove animal una temptació tan gran aquella saborosa pastura que aprofitava qualsevol badada dels seus pares per a baixar fins la pastura verda a menjar i córrer.

Un dia en que Tesi feia una de les seves i es trobava bastant allunyat de casa, se li va acostar silenciosament el llop i quan la cabreta es va adonar de la seva presència, ja no tenia cap possibilitat de tornar a les roques, doncs el ferotge animal li tallava el camí de tornada.

Al veure’l, Tesi va començar a córrer tant com va poder, allunyant-se cada vegada més del seu refugi. Però sentit-se atrapada pel llop, va aturar-se en sec i girant-se cap al seu perseguidor li va dir:

—Senyor llop, veig que de res em serveix córrer i que se’m menjarà. Només li demano un favor abans de morir, i és que alegri els meus últims instants tocant la gaita, al so de la qual ballaré.

El llop, que ja tenia assegurada la seva presa, va accedir-hi. Va començar a tocar la gaita i la cabreta va començar a ballar alegrement, anant i venint pel camp.

La música va atraure a uns gossos d’una granja veïna, els quals, al veure el llop, es van llançar sobre seu. I després de molt de córrer, i perdent mitja cua pel camí, va aconseguir salvar-se.

Tesi va aprofitar el guirigall que s’havia format per a escapar, doncs si tenia por del llop, no en tenia menys dels gossos, i no va parar la seva desenfrenada cursa fins a trobar-se de nou a les roques, de les que va prometre formalment no tornar a baixar mai.

El llop, protegit al seu cau, mirant la poca cua que li quedava, va dir-se amargament:

—Això em passa per ficar-me on no em demanen. Hauria d’haver fet de matador i no de gaiter.

Qui intenta realitzar una feina

que no li correspon,

oblidant el seu verdader ofici,

acaba per a no aconseguir res.





El cavall, el cérvol i el caçador




n un bonic bosc hi vivien en llibertat un cérvol i un cavall.

Portaven una vida molt independent, cadascun conforme amb els seus costums, i mai es molestaven entre ells.

Els dos eren molt feliços, doncs tenien al seu abast tot el que necessitaven per a viure en pau i tranquil·litat. Un riu cabalós baixava de les muntanyes oferint-los una aigua neta i cristal·lina. Grans extensions de terreny els permetien córrer al seu gust. Tenien herba i aliment en abundància per a cobrir les seves necessitats.

En definitiva, vivien còmodament i cap d’ells desitjava res que no pogués tenir. A vegades, coincidien en el riu i xerraven amistosament durant força estona, marxant després cadascun pel seu camí.

En una ocasió van discutir per una cosa de poca importància i, al final, el cérvol es va atrevir a burlar-se del cavall, traient-li la llengua. Aquest es va sentir molt ofès i va perseguir el cérvol disposat a castigar-lo, però era més ràpid que ell i es va escapar.

A partir d’aquell dia, cada vegada que es trobaven, el cavall tractava inútilment d’atrapar al cérvol, doncs aquest sempre s’escapava gràcies a la seva gran rapidesa i agilitat.

Llavors, el cavall, tot i la poca importància del que havia succeït, va decidir demanar ajuda a un caçador que vivia a les proximitats.

—Jo et duré a prop del cérvol —li va dir— i així tu, amb les teves armes, podràs caçar-lo des de lluny i quedaré venjat.

Van sortir, doncs, el caçador muntat sobre el cavall i quan van trobar el cérvol va disparar contra ell amb la seva ballesta. Va fallar el tret, però el cérvol, espantat, va fugir d’aquelles contrades per a no tornar mai més.

—Molt bé —va dir el cavall— ara ja pots treure’m les regnes i la cadira, doncs ja no tornarà a molestar-me.

Però el caçador s’hi va negar. Per molt que el cavall va saltar, córrer i va fer tota mena de cabrioles, no va aconseguir treure’s de sobre al seu genet, fins que, esgotat, va haver de deixar-se conduir a l’estable del caçador.

—Estúpid de mi! —pensava—. Per no perdonar una petita ofensa hauré de pagar la meva soberbia tota la meva vida.

La venjança només condueix a noves desgràcies.





El cérvol vanitós




n cérvol que corria per un bosc va topar-se amb un rierol que resseguia el camí.

L’aigua d’aquest rierol era tan neta i cristal·lina que reflectia amb gran esplendor la imatge del cérvol, que es va quedar aturat admirant-se.

I mirant-se, va posar especial atenció en les seves banyes.

—Quines banyes més boniques que tinc. Mira-les que grans i magnífiques, segur que tothom m’admira!

I es va mirar una mica més avall, fins que es va veure les potes, que eren força primes.

—I quines potes més primes que tinc, no queden gaire bé. Una llàstima que les potes desmereixin un cérvol tant ben plantat com jo.

De sobte, va sentir agitar-se el fullam del bosc, va girar-se i va veure com un caçador l’apuntava. I va començar a córrer.

Gràcies a les seves cames primes i lleugeres ben aviat va agafar força velocitat i distància amb el caçador, però corrent pel bosc, les banyes se li van enganxar a les branques d’un arbre.

I mentre sentia com els caçadors s’anaven acostant, ell repetia :

—I pensar com n’estava jo de content amb les banyes que ara em costaran la vida i tant descontent de les cames que em podrien haver salvat! Ja he estat ben ase quan m’he mirat a l’aigua per valorar tant les banyes pel seu aspecte!





La ciutat de les mil torres




i havia una vegada un vell pescador que tenia una cabana al costat de la platja, tenia una barca que s’anomenava «Tempesta» i una filla que s’anomenava Celiana.

Celiana anava sempre amb el seu pare per a ajudar-lo en els treballs de la pesca. Una tarda, Celiana i el seu pare estaven pescant. De sobte, les aigües van començar a agitar-se i, del fons del mar en va sorgir un porc senglar, blanc com la bromera de les onades. El Porc senglar blanc els va dir:

—Fa moltíssims anys, la meva ciutat va ser encantada… I, des de llavors, està submergida en el fons del mar. Celiana, hem sabut que tu pots trencar aquest encanteri.

—Què he de fer? —va preguntar la nena. El Porc senglar Blanc li va contestar:

—Has de passar tres proves: la primera consisteix en acompanyar-me al fons del mar; la segona, no dir ni una sola paraula durant tres dies; i la tercera, no acariciar a cap dels animals que vegis en la ciutat.

—D’acord —va exclamar Celiana.

La nena va dir adéu al seu pare, va muntar sobre el Porc senglar Blanc i, poc després, es van enfonsar en el mar. Al cap d’una estona, el Porc senglar li va dir:

—Pren aquest gerro d’or i omple’l d’aigua. Si aconsegueixes passar les proves, hauràs de tirar unes gotes d’aquesta aigua sobre cada animal que vegis.

Celiana va dir que sí amb el cap, va omplir el gerro i el va penjar al coll del Porc senglar. El viatge pel fons del mar va ser llarg i bell: rodejats per bandades de peixos serra, els peixos martell i els peixos destral. Celiana volia preguntar moltes coses; però recordava que no podia parlar i, amb gestos, mostrava la seva admiració.

A la llunyania es distingia ja la Ciutat Submergida. Mil torres de diferents formes i grandàries es retallaven en aquell cel d’aigües verdes. Celiana li va posar per nom «La Ciutat de les Mil Torres». Com era de nit, els carrers de la ciutat estaven deserts. En les voreres hi havia lluernes per a il·luminar el camí. El Porc senglar blanc va deixar a Celiana en una de les cases i es va acomiadar d’ella. La noieta va entrar en una habitació tota moblada amb caragols de mar marins. Al cap de poca estona, dues gossetes blanques li van portar el sopar i tot el que necessitava per a passar la nit. La noieta va recordar la seva promesa i els va donar les gràcies amb un gest.

L’endemà, Celiana va sortir a passejar. Pels carrers només es veien animals silenciosos i capcots. Alguns anaven plorant mentre grosses llagrimotes queien dels seus ulls. Celiana volia córrer a consolar-los; però va pensar que els ajudaria més si complia la seva promesa.

Li va costar molta feina; però durant tres dies no va parlar ni va acariciar a ningú. Celiana va esperar impacient a què claregés el quart dia. Llavors, es va alçar i va prendre la gerra d’or. Quan les dues gossetes van portar el seu esmorzar, els va tirar unes gotes d’aigua; immediatament es van convertir en els belles joves.

Sense dir ni una paraula, la noieta va sortir al carrer i va anar tirant aigua sobre tots els animals que trobava. I tots s’anaven convertint en homes i dones, en nois i noies, segons el que eren abans de l’encantament.

A la fi, la Ciutat de les Mil Torres es va elevar sobre les aigües. Celiana cridava, reia, donava voltaretes per terra… Tenia tantes ganes de parlar! La ciutat era tan bella, la gent era allà tan feliç que… Celiana i el seu pare es van quedar a viure a la Ciutat de les mil Torres.





Els dos hereus




o no he conegut ni a l’hereu d’Arraplega ni a l’hereu d’Escamp. L’avi si que deia que els havia conegut i a cada moment me’ls retreia.

Diu que de joves es van quedar sense pare tant l’un com l’altre, entrant en possessió de llurs patrimonis enclavats en una mateixa vessant del feréstec i encisador Montseny.

La hisenda de l’un, començada per son pare, comparada amb la de l’altre, que datava de més d’una centúria, resultava tan esquifida i neulida, com si poséssiu un conillet porquí enfront d’un bou amb banyes i tot.

I la mateixa diferencia hi havia en la forma de ser dels dos hereus: l’un, criat en l’estretor i l’economia, acostumat a ballar els goigs de Sant Prim, era sobri, treballador, diligent i estalviador, mentre que l’altre, com si talment fos fill de ca l’Ample, era esplèndid i gandul, més amic de l’escopeta i dels gossos, dels aplecs, de les fitxes i els saraus, que del tràfec i el magall, del batibull de les collites i del tragí de les sitges i els cellers.

Això no vol dir que a l’hereu d’Arraplega no li agradés divertir-se. Cada dia de festa, sortia de cacera, ja que tenia un gos que no perdia pas cap rastre, i tenia una escopeta que, per més que comparada amb la de l’hereu d’Escampa semblés una escombra, tirava tant dret com la de l’altre, i com que tenia més bon ull …

Però això només ho feia els dies de festa: Els dies de feina… Era el cas!… Ell era el primer de llevar-se, el primer en llençar-se al camp, el primer en empunyar l’eina, i ho feia amb tanta alegria i delit, que els li ho encomanava als mateixos treballadors que, quan els llogava l’altre —que l’orgull de ses riqueses i un tendrum que se li havia fet a l’esquena li privaven de doblegar-se— escassament li feien mig jornal.

I es que l’hereu d’Escampa no es fixava en aquesta ni en altres minúcies, perquè com era tant ric…

Ja s’hi hauria fixat si una bona ànima li hagués explicat la història de la senyora de Tous: D’aquella gran senyora que, arruïnada darrera de les seves disbauxes, al rebre d’una de les seves antigues masoveres l’almoina d’un berenar, consistent en pa i nous, va exclamar plorosa:

Si jo hagués sabut que era

tan bo, menjar pa i nous,

avui encara fora

la senyora de Tous



Però com que mai li havien explicat aquesta historia, es creia que mai se li acabarien els diners, i per a això prop seu era tot llarguesa i abundor, tot anava a dojo: per això li deien «l’hereu d’Escampa».

A l’hereu d’Arreplega li havien tret aquest nom, perquè de petit, petit, son pare l’havia acostumat a no tornar mai a casa sense portar-hi quelcom, ni que fos un trist boscall per a la llar, o un brassat de verd pels conills, i aquest hàbit se li encarnà tant i tant, que ja home i tot mai no tornava de buit, pensant sempre en casa; és a dir, en fer casa.

I així, mentre l’hereu d’Escampa, a l’hivern, havia d’esmenar un dineral, amb tot i posseir tants boscos, per a comprar llenya seca, ja que no podia cremar, per humida, la que malversant jornals es feia tallar aleshores. L’hereu d’Arraplega, amb la que de mica en mica havia recollit durant l’estiu, com les formigues, s’escalfava de franc, mentre, amb els mossos, aprofitava les vetlles desgranant panotxes, fent formatges o be renovant la palla de les pomes.

I diu que anant tot d’aquesta manera, avui un camp, l’any vinent una rasa, l’altre una vinya, l’altre un tros de bosc, l’hereu d’Arraplega anava afegint a son patrimoni el que s’havia de vendre l’altre, que, al cap i a la fi, si no va quedar tan pelat com la senyora de Tous, no se n’hi mancava gaire, ja que en aquella formosa vessant del feréstec Montseny, al morir nostres hereus, diu que era al revés d’abans: Que era la hisenda de l’hereu d’Escampa la que comparada amb la de l’hereu d’Arreplega resultava tan pobre i esquifida que talment semblava un conillet porquí enfront d’un bou amb banyes i tot.





L’esperit de l’arbre



Conte tradicional africà



i havia una vegada, una noia la mare de la qual havia mort i tenia una madrastra que era molt cruel amb ella.

Un dia en que la noia estava plorant al costat de la tomba de la seva mare, va veure que de terra sortia un brot que havia crescut fins a fer-se un arbret i aviat un gran arbre. El vent, que movia les seves fulles, li va xiuxiuejar a la noia i li va dir que la seva mare era aprop i que ella havia de menjar els fruits de l’arbre. La noia així ho va fer i va comprovar que els fruits eren gustosos i la feien sentir molt millor. A partir d’aleshores, tots els dies anava a la tomba de sa mare i menjava dels fruits de l’arbre que havia crescut sobre ella.

Però un dia, la seva madrastra la va veure i li va demanar al seu marit que talés l’arbre. El marit el va talar i la noia va plorar durant molt de temps al costat del seu tronc mutilat, fins que un dia, va sentir un sorollet i va veure alguna cosa que creixia de la tomba. Va créixer i créixer fins a convertir-se en una bonica carabassa. Tenia un gran forat del que queien gotes de suc. La noia va beure’n unes gotes i les va trobar molt bones, però de nou la seva madrastra se’n va assabentar aviat i, una nit fosca, va tallar la carbassa i la va llençar ben lluny. L’endemà, la noia va veure que la carbassa no hi era i va plorar i plorar fins que de sobte, va sentir el rumor d’un rierol que li deia «beu-me, beu-me». Ella va beure i va comprovar que era molt refrescant. Però un dia, la madrastra ho va veure i va demanar al marit que cobrís el rierol amb terra. Quan la noia va tornar a la tomba, va veure que no estava el rierol i ella va plorar i plorar.

Portava molt de temps plorant, quan un home jove va sortir del bosc. Va veure l’arbre mort i va pensar que era justament el que necessitava per a fabricar un nou arc i fletxes, ja que era caçador. Va parlar amb la noia, que li va dir que l’arbre havia crescut sobre la tomba de la seva mare. La noia li va agradar molt al caçador i després de parlar amb ella, va anar on era el seu pare per demanar-li permís per casar-se amb ella.

El pare va consentir però amb la condició que el caçador matés una dotzena de búfals per a la festa de la boda. El caçador mai havia matat més d’un búfal d’un sol cop, però aquesta vegada, agafant el seu nou arc i les seves noves fletxes, es va dirigir al bosc, i aviat va veure un grup de búfals que descansaven a l’ombra. Va posar una de les seves noves fletxes a l’arc, va disparar i un búfal va caure mort. I després un segon, un tercer i així fins a dotze. El caçador va tornar a dir-li al pare que enviés homes a dur la carn al poblat.

Es va fer una gran festa quan el caçador es va casar amb la noia que havia perdut la seva mare.





Les espines del queshque



Llegenda del Perú



la falda d’un turó ple de pedres, en el que no s’hi veia gens d’herba, hi havia crescut una mata de queshque ( cactus ), que no tenia espines com les té avui en dia.

Tot i que no hi havia ni gota d’aigua en aquell lloc i amb prou feines plovia sinó molt de tant en tant, la planta estava sempre verda i a l’interior de les seves fulles gruixudes guardava un líquid blanc i suau.

Tots els dies pel costat del turó passava un ramat de llames, vicunyes i alpaques, i quan tenien set s’apropaven al queshque i mossegaven les seves fulles gruixudes per a refrescar-se amb el seu suc.

Era clar que a la pobre planta aquestes mossegades li feien mal i deia:

—Si tingués alguna cosa amb la que poder-me defendre d’aquests animals!

I una tarda molt tranquil·la, de sobte es va sentir un soroll que venia del capdamunt del turó. Va mirar amunt i va veure que de la part més alta baixaven corrent una guineu i una gran pedra.

La pedra anava per davant i l’animal anava darrera d’ella, estirant les cames tant com podia.

—No em pots guanyar! —va cridar la guineu.

—Au va dropo! Si ja no pots més, estàs traient la llengua fora! —va contestar la pedra que, donant voltes i bots entre les roques, baixava a cada moment més ràpidament, deixant enrere el seu contrincant.

De sobte va sentir el queshque que el cridaven:

—Oncle queshque! Oncle queshque!

—Què vols? —va demanar la planta.

—Oncle queshque, em podries fer un favor?

—I és clar! —va contestar la planta.

—Llavors, atura la pedra i a canvi et regalaré les meves ungles!

—Ungles? Va dir la planta. Però si això era precisament el que necessitava!. Ungles per poder-me defendre de les llames, les vicunyes i les alpaques que em mosseguen tot el dia sense compassió!

—Corro a ajudar-te! —li va contestar.

La pedra se li apropava cada cop més, donant un salt rere salt. La planta va esperar pacientment a que se li apropés prou i quan ja la tenia ben aprop, va estirar tant com va poder les seves llargues fulles, tal com si fossin braços, i la va aturar en sec.

Mentrestant la guineu havia guanyat terreny. Va passar pel costat de la pedra, que havia quedat presonera sense poder-se moure, i va arribar al peu del turó, que era la meta de la cursa. Una vegada allà va aixecar el cap i va començar a cridar:

—Pedra, pedreta! T’he guanyat!

L’altra feia esforços per a deixar-se anar, però la planta la subjectava amb fermesa.

—Encara no la deixis lliure oncle queshque! —va suplicar la guineu – Espera que em resguardi, ja que si m’atrapa, com a venjança em donarà un cop tal que em deixarà morta aquí mateix! Moltes mercès!

I dient aquestes paraules va començar a córrer de nou, va creuar uns matolls i va amagar-se en una cova.

Quan el queshque va veure que l’animal ja s’havia resguardat, va deixar anar la pedra que, dient-li per mil vegades el nom del porc, se’n va anar a perdre darrera d’uns rostolls.

Llavors la planta va sentir alguna cosa estranya. Es va mirar i va veure que al voltant de les seves fulles li havien crescut centenars d’espines semblants a les ungles de la guineu.





El gall de les botes grogues




i havia una vegada un vell que tenia un gall. El vell era tan pobre que no guanyava prou per a menjar ell i el gall. Per això, el gall se’n va anar a córrer món. El gall anava cantant: «He de buscar fortuna per a treure al meu amo de la misèria…». De sobte, va veure una bossa tirada al mig del camí. El gall es va posar molt content quan va veure que en la bossa hi havia dues monedes d’or.

Va agafar la bossa al bec i va decidir tornar a casa del seu amo.

Pel camí, es va creuar amb el carruatge de l’home més ric de la regió. Llavors, el ricàs va cridar:

«Cotxer, porta’m la bossa que porta aquell gall en el bec». El ricàs va guardar en la seva butxaca les dues monedes d’or va seguir el seu camí. El gall, darrere del carruatge, cridava una vegada i una altra: «Quiquiriqui, quiquiriqui, torna’m els meus diners…».

Llavors, el ricàs, molt enfadat, va cridar: «Cotxer, atura’t al costat d’aquell pou i llença a dins a aquest gall cabut».

Quan el gall va caure al pou va començar a engolir aigua. Engolint i engolint, es va beure tota l’aigua del pou; va sortir a fora i va córrer darrere del carruatge cridant:

—Quiquiriqui, quiquiriqui!, torna’m els meus diners…

—Maleït gall, ja et donaré el teu merescut —va protestar el ricàs.

Quan van arribar a casa seva, va dir a la cuinera: «Fica aquest gall dins del forn».

Quan el gall es va trobar entre les flames, va tirar tota l’aigua del pou. El forn es va apagar, la cuina es va inundar i l’aigua va desbordar tota la casa. El gall va sortir del forn i va començar a picotejar en la finestra del ricàs: «Quiquiriqui, quiquiriquio, torna’m els meus diners…».

«Tireu a aquest gall a l’estable», va cridar el ricàs. Llavors, els criats van tirar el gall al mig del ramat de bous i vaques, perquè l’aixafessen .Però el gall va començar a engolir un per un tots els bous i totes les vaques. Quan va acabar amb tots els ramats, el gall era gran com una muntanya. Se’n va anar a la finestra del ricàs i va cridar: «Quiquiriqui, quiquiriqui, torna’m els meus diners…».

El ricàs va empènyer el gall al soterrani on guardava totes les seves riqueses.

«A veure si t’entravesses amb una moneda», pensava el ricàs. Però el gall va engolir totes aquelles riqueses. I no es va entravessar; perquè va tornar a cridar: «Quiquiriqui, quiquiriqueri, torna’m els meus diners…».

El ricàs, desesperat, li va tirar les dues monedes i va dir: «No vull tornar a veure’t per aquí». Quan va aconseguir recuperar els seus diners, el gall cabut es va encaminar a casa del seu amo. En veure aquell gall tan enorme i tan fort, totes les aus del corral del ricàs van començar a caminar i a volar darrere d’ell. I quan va arribar a casa del seu amo li va dir: «Estén un llençol gran en el terra». El gall va sacsejar amb força les ales i van començar a caure monedes i joies i pedres precioses; després vaques, vedelles i bous… El vell estava molt content i no sabia que fer amb tantes riqueses. Abraçava al seu gall i li donava les gràcies per tot el que havia portat. Des d’aquell dia, el gall i el vell van tindre una vida folgada.

Van construir una casa gran amb un jardí molt bell i enormes corrals. El vell li va comprar al seu gall unes botes grogues i un collar d’or i tots els dies sortia de passeig amb ell. El gall anava pels carrers del poble molt estirat amb el seu collar d’or i les seves botes grogues.





En Patufet

(versió popular catalana)



Montserrat Pou Durá



e’t aquí que una vegada era un pare i una mare, que tenien un fillet tan petit, tan petitet, que li deien en Patufet. Un dia la seva mare, mentre feia coure l’olla, va dir:

«Ai, filla, quina guitza em fa sortir a comprar; el dinar ja bull al foc i no trobo el safrà enlloc».

En Patufet que tot ho remenava i que pertot arreu es ficava, de seguida va contestar:

«Mare, si no hi ha safrà, jo us en puc anar a buscar».

«On vols anar, on vols anar! No veus que ets massa petitò i la gent et pot trepitjar pel carrer com un cigró?».

«Ja hi aniré cantant, i així, si no hem veuen, bé prou que em sentiran».

«No i no. Els menuts creuen. Hi aniràs quan siguis gran».

«Eh! Eh! Eh! Jo vull anar a buscar safrà!».

I com que es va posar a plorar i picar de peus, per fer-lo callar, la seva mare li va dir:

«Bé ja n’hi ha prou, Patufet; aquí tens un dineret i vés de seguida a la botiga d’en Josepet».

Carrer amunt s’encamina aquell marrec tan tossut, amb esclops i barretina i unes calces de vellut.

«Patim, patam, patum, homes i dones del cap dret, patim, patam, patum, no trepitgeu en Patufet».

Content i cantant, en Patufet va arribar a la botiga d’en Josepet, la més bonica d’aquell indret.

«Ep, ep!». «Qui hi ha?». «Un dineret de safrà».

I el botiguer tot era mirar per ací i per allà.

«Ep, ep!». «Qui hi ha? Què voleu?».

«Que no em veieu? Ja estic tip de cridar. Vejam si em despatxeu un dineret de safrà».

I el botiguer torna a mirar i busca que busca a terra dintre de la botiga, fins que tot d’un cop veu un dineret que es belluga. Aleshores s’ajup i l’arreplega, posant en el mateix lloc una paperineta de safrà. Tan aviat com en Patufet té el safrà damunt seu, l’agafa ben fort, se’n surt al carrer i deixa badoc el pobre adroguer.

«Patim, patam, patum, homes i dones del cap dret, patim, patam, patum, no trepitgeu en Patufet».

I de por la gent s’amagava en no veure qui cantava, mentre carrer avall passava una paperina sola, sola, sola, com si anés sobre una bola.

I quan en Patufet va arribar amb una paperina de safrà, la seva mare no se’n sabia avenir. Aleshores tot cofoi va demanar:

«Mare, em voleu deixar anar ara a portar el dinar al pare?».

«Això si que no, fill meu: el cistell pesa massa i pels camins encara hi ha neu».

«Eh! Eh! Eh! Jo vull anar a portar el dinar!».

Tant i tant ho va demanar, que, perquè callés, la seva mare li digué:

«Per no sentir-te brama, te el cistell i ja hi pots anar».

I en Patufet, que tenia molta força, va agafar el cistell del dinar i, com si res, se’l va carregar a coll.

Pel camí, cantava així: «Patim, patam, patum, homes i dones del cap dret, patim, patam, patum, no trepitgeu en Patufet».

En sortir del poble, la gent, esglaiada, tancava portes i finestres, i, pels camins, els pagesos fugien esverats en veure un cistell tot sol caminant com un cargol.

A mig camí, en Patufet es va aturar i es va seure a la vora d’un hort per reposar una estona, però heus aquí que tot d’un cop, comença a ploure molt fort. Per no mullar-se va anar tot sol a amagar-se sota una col. Aleshores va venir un bou mig perdut i d’un mos es menjà la col, molt golut, i en Patufet, de propina, amb esclops i barretina i les calces de vellut.

Cap el tard, el pare i la mare buscaven el fill per tot arreu, fins que trobaren el cistell tot sol a la vora d’un hort. Aleshores van començar a cridar:

«Patufet, on ets? Patufet, on ets?».

I en Patufet, de lluny, els contestava:

«Sóc a la panxa del bou, on no hi neva ni plou».

Com que no el sentien, els seus pares anaven cridant:

«Patufet, on ets? Patufet, on ets?».

I en Patufet contestava:

«Sóc a la panxa del bou, on ni hi neva ni plou».

Ai, menuts, que va passar quan van saber on era el Patufet!

Sabeu què van fer els seus pares? Doncs van començar a donar força menjar, força menjar al bou, i el bou es va anar inflant, inflant, inflant… Tant i tant es va atipar, que, al capdavall, el bou va i fa: Pam!

I com un llampec va sortir en Patufet, molt content i espavilat, com si res no hagués passat.

I aquest conte s’ha acabat.





La gallina negra



Conte tradicional gitano



i havia una vegada un gitano anomenat Kalo Dan, que havia acumulat la seva fortuna matant un drac i alliberant una princesa.

Un bon dia la seva mare li va comentar que ja era hora de buscar-se una noieta i casar-se.

—Kalo —li va dir la mare—, si no t’agrada cap noia del poble agafa el teu cavall i busca-la a d’altres pobles i campaments gitanos. No és important que sigui rica, el més important és que sigui una bona noia.

Kalo així ho va fer. Va agafar el seu cavall i va començar a visitar pobles i campaments gitanos, per no va tenir sort.

Un dia va arribar a un poble molt pobre. Es va apropar a una barraca i va quedar sorprès al veure una noia molt bonica amb ulls negres com de carbó, els cabells llargs i ondulats que li arribaven fins a la cintura.

La noia estava parant la taula, quan es va girar i va veure en Kalo, va córrer i va desaparèixer per la porta.

Kalo la va cridar, va entrar a la casa i en aquell mateix moment va sortir una gallina negra. Kalo va anar a buscar a la noia per la porta on s’havia amagat, per la noia havia desaparegut.

Al cap d’una estona van arribar a la casa un matrimoni gitano, que al veure el Kalo el van saludar i el van convidar a compartir el seu menjar.

Després de dinar, Kalo els va preguntar sobre qui era la noia que havia vist, i ells li van dir que no sabien de qui parlava. El van convidar a passar la nit, i Kalo va acceptar perquè estava molt intrigat.

Se’n van anar tots a dormir, i en Kalo va romandre despert fins que va sentir un soroll al menjador, va espiar per la porta entreoberta i sorprenentment allí hi havia la noia.

En Kalo es va apropar sense fer soroll i va agafar la noia de la mà.

—Oh, deixa’m anar! —va dir la noia. En Kalo no la va deixar i li va demanar que es casés amb ell.

La noia li va dir que no podia ser perquè un mag l’havia encantat per no voler-se casar amb ell.

La noia només es convertia en persona dues vegades al dia, a les 12, però només durava una hora i la resta del dia era una gallina negra.

L’única manera de trencar l’encanteri era que un home la portés a l’altar en la seva forma de gallina.

En Kalo li va dir que ell ho faria.

Al dia següent, en Kalo va comprar la gallina al matrimoni i va marxar cap a casa. Però abans de passar per casa seva, en Kalo se’n va anar a l’església a parlar amb el mossèn. Aquest li va preguntar qui seria la seva esposa.

En Kalo li va respondre que seria la gallina i el mossèn, en primer moment, es va negar a casar-los. Però finalment en Kalo li va oferir molts diners, i el mossèn va acceptar, tot pensant: «Aquest gitano és boig!», i li va dir que tornés al cap de tres dies, que se celebrarien les noces.

En Kalo va arribar a casa seva i va presentar la núvia a la seva mare. Aquesta es va posar a plorar i va dir:

—El meu fill està boig! Està boig! Com es pot casar amb una gallina?!

Durant els tres dies següents en Kalo no va deixar mai a la gallina.

Mentrestant, els rumors de que en Kalo, el gitano, es casaria amb una gallina, havien corregut per tot el poble, i el dia de la boda a l’església no hi cabia ni una agulla.

El mossèn va pensar que en Kalo no es presentaria, però sorprenentment a l’hora citada en Kalo arribava amb la gallina i tota la gent de l’església va començar a riure.

El mossèn els va fer callar: va començar la cerimònia.

Quan li va preguntar a Kalo si volia casar-se amb la gallina, aquest li va dir que sí, i la gallina es va transformar en la noia preciosa que havia conegut.

Els gitanos de l’església van callar i van admirar la bellesa de la gitana.

Es va celebrar la boda que va durar una setmana, i hi van haver «cantes», balls i molt menjar.

El pare de la núvia se’n va assabentar i va anar a la boda. Ella era la filla del rei dels gitanos, i com a dot els va donar als nuvis una bossa plena d’or.





El Gegant d’Escòcia



Llegenda tradicional Irlandesa



n Fionn i la seva muller Una vivien tranquil·lament al seu castell a la vora del mar al comtat de Antrim, fins que un dia un foraster va arribar-s’hi. Era un missatger d’Escòcia, un país mar enllà.

—Duc un repte del meravellós Angus —va dir el missatger—. És el més alt, més fort i més temible gegant de tota Escòcia. Ha sentit parlar de la vostra formidable força i vol lluitar amb vos. Angus ha vençut a tots els altres gegants i vos sou l’únic que quedeu invicte. Accepteu el repte?.

—I tant que accepto! —va dir en Fionn—. Començaré a preparar-me ara mateix —va remarcar. I així ho va fer.

D’aleshores ençà en Fionn va treballar molt dur. Va decidir construir un camí a través del mar fins a Escòcia. Era un camí especial, doncs estava fet de centenars de milers de pedres negres, totes de mida diferent i de diferents alçades. Algunes pedres tenien sis costats, d’altres vuit i algunes fins i tot deu.

Els guerrers de Fianna (la comtessa d’Antrim) miraven encuriosits com Fionn treballava cada dia, i veure com aviat el camí s’endinsava varies milles mar endins.

Un vespre, quan Fionn tornava de treballar va veure que Una estava preocupada.

—Quin problema hi ha? —va preguntar.

—Oh! Fionn —va contestar Una—. He sentit uns rumors que m’han impactat. He sentit a dir que n’Angus és molt més gran que tu i que és, sens dubte, més fort.

En Fionn va quedar tot pensatiu fins que va dir:

—Doncs si no el puc vèncer amb la meva força, haurem de pensar en algun pla. Potser no sóc tan gran o fort com ell, però si que sóc més intel·ligent.

En Fionn i l’Una van parlar durant hores. Van pensar molts plans, però no van trobar-ne cap que segur que funcionés. El temps corria, fins que a finals de setmana va arribar un altre cop el missatger d’Angus anunciant la seva arribada en dos dies.

—Digues-li que Fionn està apunt, esperant-lo —va dir Una—. I no et preocupis Fionn, tinc un pla en ment —li va xiuxiuejar al seu marit.

Una va treballar dur durant els següents dos dies, va passar la major part del temps cosint i fent punt.

—Posar-se a cosir i fer punt en un moment com aquest! —es desesperava Fionn—. Em pensava que tenies un pla!

—Mira atentament —va dir Una—. Què hi veus?

—Robes —va dir—. Hi veig robes, però són estranyes…

—No et preocupis per a això, simplement posa-te-les —va ordenar Una.

Quina fila que feia en Fionn! Duia posat un vestit llarg, als peus hi portava uns peücs gegants i Una havia fet un bonic barret pel seu cap. Realment semblava un nadó. I llavors va comprendre el pla de l’Una.

—Mentre estaves treballant, li vaig demanar a en Fergus que fes una cuna ben gran. Fica-t’hi —va dir Una—. No tenim temps per perdre!.

Angus s’estava apropant. El terra tremolava a cada passa.

—On està el magnífic Fionn? He viatjat des de la llunyana Escòcia per lluitar contra ell —el gegant va bramar—. Té por de trobar-me?

Una va obrir la porta de casa.

—Siusplau, feu el favor d’entrar. Sou benvingut a casa nostra. En Fionn està de caça, però no trigarà, però siusplau, podríeu parlar més baix? El nostre fillet està dormint.

—Aquest és el vostre fill? —va exclamar gairebé sense veu, al veure la criatura.

—Doncs sí, ara encara és petit, però ja creixerà —va respondre Una.

Angus estava atemorit.

—Si aquest és el fill petit d’en Fionn… De quina mida ha de ser en Fionn? —es preguntava—. Fionn ha de ser enorme! —deia atònit.

Angus va arrencar a córrer, i sense girar-se va creuar el camí que havia fet en Fionn. I mentre corria, pensava: «I què faré si en Fionn em persegueix?», i se li va ocórrer que mentre avançava podia desfer el camí. Així que mentre corria cap a Escòcia, va anar llençant totes les pedres, fins a deixar només una petita part dels extrems a Irlanda i Escòcia, extrems que duren fins avui en dia.





Gerió, el gegant de Girona



Si en voleu saber més detalls,

us recomanem que llegiu L’Odissea,

on es narren les aventures d’Hèrcules.



abeu d’on ve el nom de Girona? Fa molt i molt de temps, hi havia un regne que dominaven un rei, Criassor i una reina, Cal·lírroe. Aquest regne es deia Hespèria i estava situat aprop de Cadis.

Aquests dos reis van tenir un fill, Gerió, que va resultar ser un monstre gegant de tres caps.

Quan Criassor i Cal·lírroe van morir Gerió, àvid de cobdícia, va començar a expandir el seu regne. Els seus enemics temien aquell monstre, que era cruel i despietat. Així que va aconseguir engrandir el regne fins arribar a les terres de Girona. Aquelles terres li van agradar tant que va fundar-hi una ciutat: Geriona.

Però el poble que vivia en aquelles terres no es doblegava fàcilment, així que quan descobrí la seva reina, Piriene, que a més era dolça i bella, va decidir que s’hi hauria de casar, per així ser-ne el rei sense haver de lluitar més. Però Piriene no estava disposada a casar-se per la força amb aquell monstre, així que va fugir amb els soldats més fidels del seu poble i es van ocultar enmig del bosc.

Gerió, enfadat per no poder-se casar amb Piriene, va decidir cremar tot el bosc que li donava refugi. Entre les flames, mig ofegada, Piriene demanava auxili. I un jove grec que passava per allà en un vaixell buscant aventures la va sentir i va córrer a auxiliar-la. Aquest jove es deia Hèrcules.

Hèrcules va córrer tant com va poder, però no va ser a temps de salvar la vida de la reina Piriene. Dolgut, Hèrcules va cridar ben fort. I del crit, va apagar les flames. Va arreplegar totes les pedres que va trobar, i va decidir fer un mausoleu per la reina Piriene: El que avui coneixem com a Pirineus. I jurà venjar-la.

Gerió, després de cremar el bosc i matar a Piriene, es va sentir dolgut de la seva pròpia crueltat. I tal va ser la fama que ben aviat tot el mediterrani acabà sabent com n’era de cruel Gerió. Així que va decidir retirar-se per pastar bous.

I fou quan Hèrcules va començar la seva venjança. Primer, li va robar tots els bous. I quan Gerió se’n va adonar, enutjat, li va proposar un duel. A mort.

El combat va ser molt dur i molt difícil pel nostre heroi Hèrcules, però al final va aconseguir llençar-li una massa amb tres caps, un per cada cap que tenia el gegant, vencent-lo definitivament.





El gos i el cocodril



No és intel·ligent seguir el consell de l’enemic



ssedegat, després d’haver estat diverses hores recorrent la selva, un gos buscava algun lloc on poder beure.

Després d’una estona d’anar d’un lloc a l’altre, va trobar un ample riu en el que circulava un bon cabal d’aigua fresca i cristal·lina. Immediatament es va dirigir a la vora per saciar la seva set. Però havia fet tot just un parell de glops quan se’n va adonar que un imponent cocodril se li apropava.

—Aquí no em podré aturar —va pensar— aniré uns metres riu avall.

I es va situar en un entrant situat a poca distància. Però, al començar a beure, va veure que el cocodril es dirigia novament cap a ell.

Va començar a còrrec per la vora, parant-se i prenent petits glops d’aigua quan es veia traient-li avantatge al seu enemic.

Però un altre cop se li acostava el cocodril i havia de tornar a escapar.

—Escolta… amic… —li va dir el terrible animal.

El gos va fer com si res i va continuar fugint.

—Escolta, atura’t un moment —va insistir.

D’estar corrent i bevent al pobre gos ja li feia mal la panxa. Llavors va sentir el cocodril que, molt astut, li deia:

—Beu quiet. No t’apuris, que et sentarà malament l’aigua.

Però el prudent animal li va contestar:

—No és bo beure i caminar, però… potser és millor esperar a que em clavis queixalada?





La guineu i el corb




ra l’estiu i el sol escalfava els camps, mentre una suau brisa feia que l’ambient fos agradable, i hi havia un corb que a més estava especialment content, havia robat un tros de formatge d’una granja veïna i l’esperava un gran banquet!

No gaire lluny d’allà, hi havia una guineu que buscava alguna cosa de menjar ja que tenia tanta gana que el seu estómac semblava que roncava.

Però de cop va veure com a les branques d’un arbre hi havia un corb amb un tros de formatge gegant tot content. A la guineu immediatament se li va fer la boca aigua veient el tros de formatge i va començar a rumiar la millor manera de prendre-li. I com que la gana aguditza l’enginy, se li va ocórrer ràpidament una idea. Així que es va dirigir cap al corb i li va començar a dir:

—Molt bon dia Senyor Corb! He vingut de terres molt llunyanes a escoltar el seu magnífic cant, ja que m’han dit que la seva melòdica veu ningú l’iguala!.

El corb va mirar-se la guineu amb els ulls cada cop més vanitosos, mentre la guineu li afalagava la seva veu i explicant les meravelles que d’ella es contaven.

Així, que el corb va inflar el pit i es va disposar a cantar. Però només obrir el bec, el tros de formatge que hi duia va caure directament on era la guineu, que no va perdre temps a endur-se’l a un lloc més tranquil i menjar-se’l mentre reia del corb per vanitós.

Però el corb va aprendre la lliçó: Més val no fer cas d’aquell que afalaga sense cap motiu concret.





L’home just



Frederic Mistral



na vegada era un home que havia tingut un fill, i tenint aquest fill va voler, per padrí seu, un home just. Però, on trobar-lo? Cerca que cercaràs. Va trobar Sant Pere; i Sant Pere li va dir:

—Què cerques tant, bon home?

—Cerco un padrí pel meu menut.

—Si volguéssiu que jo us el portés, l’infant, a la pica?

—És que voldria —va respondre el pare— un home just.

—Gairebé no podíeu ensopegar millor —va dir Sant Pere.

—I, qui sou vós?

—Sóc Sant Pere.

—Sant Pere? El que duu les claus?

—El mateix.

—No sou just. Per uns quants malastrucs pecats de més o de menys, avieu els uns al cel i els altres a l’infern… No sou pas l’home que vull. Adéu-siau!

I camina que caminaràs i cerca que cercaràs. L’home troba Nostre Senyor.

—Què cerques tant, bon home?

—Cerco un padrí pel meu menut.

—Si voleu que jo ho sigui —li fa Nostre Senyor—, no heu de fer més que manar.

—Es que —respon el pare— voldria un home just.

—No podeu trobar millor.

—I, qui sou vós?

—Sóc Nostre Senyor.

—Nostre Senyor? Ah, no, no! No sou pas el padrí que cerco.

—I ara, miserable pecador, trobes que jo no sóc just?

—Vós, just, Nostre Senyor? Els uns els torneu rics, els altres els torneu pobres; crieu gent assenyada i gent esbojarrada; en feu de drets i en feu de coixos; a l’un li doneu la ciència i a l’altre la ignorància; a aquest la ventura i a aquell la dissort… No sou pas l’home que em cal.

I camina que caminaràs, i busca que buscaràs. I va trobar la Mort. I en això la Mort li diu:

—Que cerques tant, bon home?

—Cerco un padrí pel meu menut.

—Si em voleu —va dir la Mort—, estic al vostre servei.

—Es que —respon el pare— voldria un home just.

—Oh, pel que fa a això, no podies trobar millor.

—I, qui sou vós?

—Sóc la Mort.

—La Mort! A l’últim he trobat el que volia. Vós, Mort, sou just. Al davant vostre no hi ha ni ric ni pobre, ni noble ni vilà, ni rei ni súbdit, ni savi ni ase, ni jove ni vell, ni ningú que hi valgui. Oidà! Visca la Mort! Vós sereu, a justa Mort, el padrí del meu menut.

I la Mort va portar l’infant a les fonts baptismals, i es va fer un bell bateig. I vet aquí que a l’àpat hi va haver un plat de llenties i la Mort se les menjava amb la punta d’una agulla. Aleshores l’home li va dir:

—Com és, Mort, que us mengeu les llenties amb una agulla?

—Noi —va fer la Mort— jo sóc l’home de la paciència. Encara que vaig poc a poc, sempre és d’hora per a mi; els joves, els ben plantats, els venturosos no fan cas de mi i es burlen de la Xata; però els espero al meu cau no se me n’escapa ni un.

Quan l’àpat va ser acabat, la Mort va dir a l’home:

—Ja que he estat padrí del teu fill vaig a revelar-te un secret, com un present al teu menut. Escolta bé: quan algú estigui malalt, si em veiessis al capçal del seu llit, ja pots dir que el malalt, es salvarà; però quan em vegis als peus, amb la dalla, ja pots dir que és perdut.

Això va anar bé. El nostre home es va fer metge; i quan un malalt l’enviava a cercar, si quan entrava a la cambra veia la Xata al capçal del llit, li receptava una mica d’aigua del càntir i deia al malalt:

—No tinguis por, que en sortiràs.

Si pel contrari, veia la Mort amb la dalla a la mà, als peus del llit, tot d’una deia als parents tot movent el cap:

—Això és un mal molt gros, que no té remei; aneu a cercar el notari i el capellà.

I com que no s’equivocava mai, es va guanyar la confiança de tots més que cap altre metge i va fer molts de diners, que va arribar a ser tant ric com la mar. De tant en tant la Mort, tot passant, l’anava a veure i el metge opulent la rebia magníficament i li deia sempre:

—Visca l’home just!

Tanmateix es va fer vell, i vet aquí que la Mort, un dia, li va dir:

—Jo sempre et vinc a veure… Per què no véns tu un dia a veure’m a casa meva?

—Quan voldràs —va dir l’home.

—Doncs bé —va fer la Mort—, si vols, vine amb mi, i t’ensenyaré la casa.

—Anem-hi.

En això tots dos es posen de camí. Camina que caminaràs per camins i senderols. Quan el sol es ponia van arribar al peu d’una muntanya afrosa i es van entaforar per una vall negra que feia por i al fons d’aquella vall van trobar una balma que de lluny semblava crivellada de llums.

—És aquí —va dir la Mort—, entra.

El nostre home entra, i veu una sala tota plena de llànties que llançaven en la fosca lluïssors de tota mena. Després d’aquella sala n’hi havia d’altres que s’obrien més enllà, totes il·luminades, innombrables, a l’infinit.

—Ah, Déu meu! Quants de llums! —va fer l’home.

—Això —va dir la Mort— són les llànties de la vostra vida…

—Veus aquella que vessa?

—És un infant que neix.

—I aquesta, quin goig que fa!

—És un home ple de salut.

—I aquella d’allà que espeternega…

—És un home que està agonitzant.

—M’agradaria veure la meva.

—Vine —va dir la Mort— passa a l’altra sala i la veuràs.

Quan van ser a l’altra sala, l’home va dir:

—Ah, quina llàntia d’oli més maca! Quina claror que fa! Si pogués ser la meva!

—És la del teu noi —va respondre la Mort.

—I aquesta, pobreta, aquesta que només té una gota d’oli i que fa tan mala cara que sembla que vagi a apagar-se…

—És la teva.

—Ai, Déu meu, és possible? Ara que sóc ric i que podria gaudir una mica…

—És la teva llàntia, i com amic t’aconsello que arrangis els teus afers, que revelis el teu secret al teu fill i que et confessis, perquè només et queden tres dies de vida.

—O Mort, o bona Mort! Posa a la meva llàntia un poc d’oli d’aquella que vessa, d’aquella del meu fill, que en té massa…

Però la Mort va replicar:

—No pot pas ser. El teu menut és el meu fillol i, ja no et recordes, tarambana, que vas voler que el seu padrí fos un home just?

La Mort va anar a cercar-lo, com havia dit, tres dies després.





El llaurador i els seus fills




n ancià llaurador tenia dos fills que, tot i ser molt bondadosos, no eren massa treballadors, ja que freqüentment s’oblidaven de les seves obligacions i es distreien amb qualsevol cosa.

El seu pare, que havia caigut molt malalt, els va reunir un dia i, en to solemne però ple de dolçor els va dir:

—Fills meus, d’aquí molt poc temps em moriré… Vull que sapigueu que tot el que us puc deixar en herència és la granja i les terres. Desitjo que continueu cultivant-les com jo he fet fins ara, doncs a molt poca profunditat hi ha un immens tresor amagat.

Al cap de pocs dies, tal i com els havia dit, l’ancià va morir. Els seus fills van estar tristos i abatuts molt de temps, però no van els va quedar més remei que posar-se a treballar. Llavors se’n van enrecordar del que els hi havia dit el seu pare sobre el tresor amagat i, creient que es tractava de diners o joies enterrades temps enrere, van començar a cavar la terra pam a pam.

Amb l’estímul de la fortuna que anaven a descobrir, es passaven el dia sencer treballant sense parar. Mai s’havien esforçat tant com fins aleshores. Estaven sempre amb el tràmec a la mà i únicament descansaven quan el sol es ponia.

Després de diversos mesos de fatigues no van trobar, a la fi, cap tresor, però la terra, perfectament remoguda, els va donar una collita molt abundant, que fou la justa recompensa pel seu esforç.





El llenyataire honrat




na vegada hi havia un pobre llenyataire que tornava a casa després d’una dura jornada de feina. En creuar un pont que travessava un riu li caigué la destral a l’aigua.

L’home es va lamentar tristament:

—Oh! I com m’ho faré per guanyar-me el pa jo ara, sense destral?

Però tot de cop, d’entre les aigües —oh! Sorpresa!— en va sorgir una bella nimfa i li va dir:

—Espera, bon home, que jo et tornaré la destral.

La nimfa es va enfonsar al riu i al cap de no res en tornà a sortir amb una destral d’or massís a les mans.

—Que potser és aquesta la teva destral? —va preguntar la nimfa.

—No, no és aquesta, la meva destral no és daurada —va contestar el llenyataire.

Així la nimfa es va tornar a enfonsar per segona vegada i aparegué poc després amb una destral de plata.

—I aquesta? Que potser és aquesta la teva destral? —va tornar a preguntar la nimfa.

—No, aquesta tampoc no és la meva. La meva no era ni d’or ni de plata —va respondre l’entristit llenyataire.

I per tercera vegada la nimfa es va submergir a les aigües del riu. En sortir duia a les mans una destral d’acer.

—Oh! Gràcies! Gràcies! Aquesta sí que es la meva!

—Però com que ets tan honrat jo et regalo les altres dues, bon llenyataire. Has preferit l’honradesa a la mentida i et mereixes aquest premi.





El llop i la cigonya




n llop estava gaudint d’un deliciós festí quan, sense poder-ho evitar, se li va quedar entravessat un os a la gola.

Tot i els esforços que va fer per treure-se’l no ho va aconseguir, motiu pel qual, molt espantat, no va dubtar a recórrer a una cigonya que volava a la vora i tenia el bec molt llarg.

—Per favor! Ajuda’m! —va cridar—. Si aconsegueixes treure’m l’os et donaré un magnífic regal …

La cigonya era molt bona, però li tenia cert temor al llop. No obstant, veient-lo en aquest problema, va acudir immediatament al seu auxili.

Va introduir el seu llarg bec per la boca de l’espantat animal i sense dificultat li va extreure l’os de la gola.

—Quin és el magnífic regal que em donaràs? —va preguntar la cigonya, veient que el llop ja s’estava tranquil·litzant.

—Però que tòtila que ets! —va respondre el llop—. He tingut el teu cap entre les meves dents, de tal forma que hagués pogut matar-te si hagués volgut… i… encara em demanes més gran recompensa?

És inútil esperar recompensa dels malvats,

doncs mai reconeixeran els beneficis rebuts.





Maria la castanyera




ra la tardor quan Maria la castanyera va anar a buscar castanyes al bosc.

El terra del bosc era ple de castanyes que havien caigut dels castanyers.

—Uf, Com n’estic de cansada! —deia Maria la castanyera mentre s’ajupia a collir una altra castanya.

I en va collir fins que no va tenir el farcell ben ple. «Ja tinc prou castanyes!», va dir mentre sortia del bosc i anava a la seva parada on couria i vendria les castanyes.

Quan arribava a la parada, va començar a ploure, i Maria la castanyera va haver de córrer. Quina va ser la seva sorpresa quan en arribar a l’aixopluc de la parada, va veure que a les castanyes els havien sortit banyes! No havia estat recollint castanyes, eren cargols!

Així va ser com va parar de ploure i Maria la castanyera va tornar al bosc a collir més castanyes. Però ja no volia les que eren a terra, que es convertien en cargols, si no que volia les de dalt dels arbres. Però els castanyers eren tant alts! La Maria la castanyera no arribava a tant amunt!

—I com m’ho faré per recollir castanyes? —es preguntava—. Ja ho sé! Aniré a buscar el meu amic gegant!

I així fou com Maria la castanyera va anar a buscar el seu amic el gegant, que vivia ben a la vora.

—Gegant! Gegant! —va cridar Maria la castanyera—. Em vols ajudar a recollir castanyes? Els castanyers són ben alts i no arribo tant amunt.

—I tant que si —va dir el gegant, sortint de casa seu. Es va apropar a un castanyer i va començar a sacsejar-ne les branques, fent caure totes les castanyes, mentre Maria la castanyera les recollia ben fàcilment.

I així va ser com Maria la castanyera va tornar a la seva parada amb el farcell ple de castanyes, les va començar a coure i a cridar:

—Castanyes! Venc castanyes ben fresques! Acabades de collir del bosc! Mengeu-ne que són ben bones.

I la gent s’apropava a la parada de Maria la castanyera a comprar castanyes que, efectivament, eren molt, molt bones.





El monstre de Banyoles




xplica la llegenda que fa molt i molt de temps, pels voltants del segle VIII, una bèstia immensa vivia en alguna cova, a gran profunditat, del llac de Banyoles.

Li cobria tot el cos una escata d’afilades pues d’os, que el feia invulnerable. Tenia llargues ales i arpons arquejats, i una espina dorsal eriçada de burxes se li estenia des del coll a la cua. Diuen que dels ulls li sortien espurnes com brandons flamejants i que tenia un alè tan pestilent que en bufar assecava les plantes, enverinava les fonts, empestava els camps i encomanava malalties a persones i animals. Però sobretot era molt voraç. Els caps de bestiar que s’esqueien a passar a prop del seu cau desapareixien, com per art d’encantament, dins de la seva gola.

La vila de Banyoles vivia contínuament atemorida per aquell Drac que es cruspia ovelles i senglars com qui res. Ni dins de les muralles els vilatans eren segurs. Tot i tancar-se a casa amb balda, i assegurar la porta amb caixes, cada nit apareixia una porta esbotzada i un vilatà desaparegut. Res no semblava aturar a aquella bèstia.

Un bon dia, els soldats de Carlemany, en la seva campanya victoriosa contra els sarraïns i, havent sentit de la feresa del Drac, van pensar que seria encara més heroic matar un Drac, per poder contar el seu valor a l’arribar a casa. No sense abans cobrar en or i menjar la gesta que anirien a fer als pobres vilatans de Banyoles.

Van acostar-se a l’estany i, plantats enmig del descampat que actualment rep el nom de la Draga, gosaren plantar cara al Drac. Però amb prou feines van poder treure les espases, que el Drac, indestructible, hi va passar per sobre i no en va deixar ni un. Algun va intentar fugir, i el Drac es va entretenir una mica més amb ell… fins que se’n va cansar.

Uns comerciants francesos que van veure horroritzats l’escena, van córrer a veure a en Carlemany mateix, guerrer invencible en totes les batalles i li contaren la història, una mica adornada, per deixar en millor lloc els seus homes.

Un exèrcit del bo i millor de França, comandat pel mateix Carlemany, va dirigir-se aleshores a revenjar els seus companys. Armats, valents i decidits s’encaminaren cap a la vila de Banyoles on, altre cop, es cobraren en or i menjar la gesta que anirien a realitzar dels ja pobres banyolins.

Quan hi van arribar, plantats en cavalls, brandint les espases, varen cridar al monstre que, amb força desgana, es va presentar a la batalla… una batalla que poc va durar. Va ser força confusa, i del seu resultat poc se’n sap. Alguns diuen que Carlemany va plantar cara. D’altres, que va suplicar per la seva vida però, el que és ben cert, és que el mateix Carlemany va fugir i el Drac, va continuar fent de les seves.

Els banyolins, horroritzats en veure l’exèrcit més poderós del món que tantes batalles havia guanyat fugint cames ajudeu-me, creieren que només un miracle els podria salvar. I un miracle és el que van anar a cercar. Algú de la vila havia sentit a parlar d’un monjo francès de Narbona, anomenat Mer, que havia vingut amb les tropes de Carlemany i que, segons sembla, podia fer miracles.

Els banyolins anaren a suplicar al monjo que els deslliurés de la fera. El monjo, després de sentir totes les súpliques accedí a alliberar a la gent del Drac.

Així fou com sortí de la vila resant, i es dirigí, sense parar de resar, fins on era el Drac. Quan el Drac el veié, no feu cap gest hostil. Al contrari, es mostrà minso com el gat més manyac que us pugueu imaginar.

Llavors el monjo es dirigí cap al centre de la vila amb el Drac seguint-lo. A l’arribar, va cridar a la gent:

—Veniu, bona gent, i mireu el vostre Drac. Heus ací la vostra bèstia maligna —i mirant la cara i les armes de la gent, prosseguí— deixeu les armes a terra, doncs aquest Drac no us farà res.

Un vilatà, quan es va recuperar de veure el Drac tant manyac, es decidí a dir:

—Matem-lo ara que el tenim amansit!

—Us en guardareu bé prou! —va protestar el monjo—. Aquesta bèstia és inofensiva, i només menja herbes i arrels!

—I la gent que ha desaparegut? —replicà un altre vilatà.

—A les ordres i servei de Carlemany —respongué el monjo—. Aviat tornaran a casa, no patiu per ells.

—I els ramats? —cridà un altre vilatà.

—Potser això ho hauríeu de preguntar als cuiners de Carlemany.

La gent es quedà mirant el Drac, sense saber ben bé que fer. Fins que un nen sortí del mig de la multitud i acaricià el Drac, que es mostrà molt afectuós. La gent, tot seguit l’imità.

Finalment el monjo s’endugué el Drac cap el lloc on era, per a que allà hi pogués reposar tranquil. I si algú s’acosta a la cova on dorm, encara avui llença bafarades pudents per espantar la gent.

I pels qui no el coneixíeu,

el monstre de Banyoles té una cançó ben especial:



1. Ens ho diu la història

d’un vell poble,

que hi habitava un monstre,

fa molts anys,

diuen que treia foc per les orelles

i per la boca, pel nas

i pels queixals.

És el mon, mon,

el monstre de Banyoles

que men, men, men,

que menjava persones,

oh, i tant!

És el mon, mon,

el monstre de Banyoles,

una per dia sense

fer terrabastall.

2. Com veureu, tenia tanta gana

que s’empassava els bous de tres en tres

i els cavallers, que amb ell volien brega,

se’ls endrapava com qui no menja res.

3. I la gent de tota la contrada

un tracte, amb gràcia, amb ell varen signar,

donant-li cols, patates i albergínies

perquè aquell monstre es tornés vegetarià.

4. És famós el poble de Banyoles

i és que la vila és coneguda arreu

pel famós monstre i pel seu bonic estany

i pel Tren Pinxo, un tren ben especial.





La mort enganyada




et aquí que una vegada hi havia un pobre que després d’estar demanant caritat tot el dia només havia recollit un xavo. Al vespre se li va presentar Nostre Senyor vestit de captaire i li va dir que si li volia fer caritat. El pobre se’n va compadir i li va donar l’únic xavo que tenia. Nostre Senyor, agraït, li va dir:

—Jo et faig metge. Tu curaràs la gent sense entendre de remeis. Quan vagis a visitar un malalt, si no veus la Mort, és que no s’ha de morir, i ja li pots receptar el que vulguis, que es posarà bé. En canvi, si s’ha de morir veuràs la Mort al capçal del llit amb la mà estesa, ensenyant-te tants dits com dies trigarà el malalt a morir.

El pobre es va posar a fer de metge i va agafar una gran fama. Sempre endevinava si els malalts es curarien o no, sense equivocar-se mai, i, quan no s’havien de curar, endevinava els dies que encara viurien. La seva fama va fer que fins i tot el rei el cridés alguna vegada i tenia tants diners que no podia ni comptar-los.

Al cap de molts anys va arribar la seva hora i la mort el va anar a buscar. Llavors, ell li va dir:

—Escolta, et voldria demanar un favor.

—Quin? —va preguntar la Mort.

De fet, s’havien trobat tantes i tantes vegades al capçal del llit dels malalts que anaven a morir, que s’havien fet bons amics.

—Que t’esperis vuit dies més a emportar-te’m. He tingut tanta feina, he hagut de veure tants malalts, que no he pogut gastar-me els diners que he fet després de viure en la misèria molts anys. Només et demano vuit dies, una setmana més, per tastar tota mena de plaers i fer disbauxes.

La Mort va trobar raonable la seva demanda i hi va accedir.

Però el pobre, en lloc de donar-se a la bona vida com li havia dit a la Mort, es va fer fer pels millors fusters que va trobar una habitació tota de fusta, completament hermètica, i s’hi va tancar amb l’esperança que la Mort no hi pogués entrar i d’aquesta manera burlar-la. Però un dels fusters, en un descuit, va deixar una petita escletxa sense tapar i per allí va passar la Mort.

—Et volies escapar de mi, oi, trapella? —li va dir la Mort una mica ofesa.

—Sí, la veritat —va confessar ell, pesarós—. Però ja he vist que és impossible; per això et suplico que em donis tres dies, només tres dies, per poder gaudir de la bona vida. T’asseguro que aquesta vegada no els esmerçaré en tasques inútils. Fes-ho per la nostra vella amistat.

I la Mort, que malgrat la seva mala cara, en el fons és una bonifàcia, va accedir a donar-li tres dies més de vida.

Durant aquests tres dies el pobre va estar pensant com se’n podia sortir del tràngol i, finalment, li va semblar que havia trobat una manera. Quan passat el termini, la Mort se li va presentar, li va dir:

—He sentit a dir i, fins i tot jo mateix ho vaig poder comprovar l’altre dia, que tens la facultat d’aprimar-te i eixamplar-te per poder passar per les esquerdes, els forats dels panys i per sota de les portes, i m’agradaria veure com ho fas. Et veuries capaç de posar-te dins d’aquesta carbassa de vi que hi ha damunt la taula?

—No hi ha cap problema —va dir la Mort, que a més de bonifàcia és una mica curta i no va adonar-se de que allò era un parany.

I en un instant es va aprimar, aprimar, fins a fer-se gairebé com un fil de cotó, i va entrar a dins de la carbasseta. Aleshores el pobre es va treure un tap de suro de la butxaca i la va tapar ben tapada.

—Ho sento, amiga Mort, però no tenia gens de ganes d’acompanyar-te cap als teus dominis.

El pobre va amagar la carbasseta en un racó perdut de les golfes i es va dedicar a viure com no ho havia fet fins llavors.

I van passar molt i molts anys que ningú no es moria. Hi havia pestes, guerres, fams i terratrèmols i totes les desgràcies que us vulgueu imaginar, però la gent no es moria. S’aprimaven, s’esllanguien, es convertien en veritables calaveres o s’omplien de nafres, però no es morien. Ningú se sabia avenir del que passava i tots els savis envellien intentat trobar-hi una explicació. Envellien, però no es morien.

Un dia uns quants nois van pujar a les golfes de casa del pobre i van trobar aquella carbasseta on hi havia tancada la Mort. Pensant que era una pilota del temps antic, van començar a passar-se-la de l’un a l’altre, fent gresca. La Mort anava d’un cantó a l’altra i va acabar marejant-se com una sopa. «Si alguna vegada arribo a sortir d’aquí dins ja me les pagareu totes plegades». La pilota de les mans va passar als peus i puntada per aquí, puntada per allà, va anar a estavellar-se contra la paret. La carbasseta, resseca pels anys, es va esberlar i la Mort va sortir d’allí dins feta una veritable fúria. D’un cop de dalla va segar el cap a totes les criatures i es va llençar escales avall per anar a trobar el que tan astutament l’havia enganyada. Quan el pobre la va veure, va saber que ja no tenia res a fer i es va resignar a morir. I des d’aleshores que tothom es torna a morir quan li arriba l’hora.





Nunkui, la creadora de plantes



Llegenda Shuar, Equador



a molts anys, quan els shuares tot just començaven a poblar les terres orientals de l’Equador, la selva encara no existia. En lloc seu hi havia una planúria tacada només per unes quantes herbes. Una d’aquestes era l’unkuch, l’únic aliment dels shuares.

Gràcies a l’unkuch, els shuares van poder aguantar durant molt de temps la sorra àrida i el calor sufocant del sol equatorial. Desafortunadament, un dia l’herba va desaparèixer i els shuares van començar a desaparèixer lentament.

Alguns, recordant altres desgràcies, van donar la culpa a Iwia i a Iwianchi, éssers diabòlics que nuaven la terra menjant-se tot el que existia; però d’altres van continuar esforçant-se per trobar tant preciat aliment. Entre aquests hi havia una dona: Nuse. Ella, vencent els seus temors, va buscar l’unkuch entre els llocs més amagats i tenebrosos, però tot va ser en va. Sense desanimar-se, va tornar on eren els seus fills i, contagiant-los el valor, va reemprendre amb ells la cerca.

Seguint el curs del riu, van caminar molts dies; però a mesura que passava el temps, el calor sufocant d’aquestes terres va acabar per aixafar-los. Així, un a un, els viatgers van quedar estesos a terra.

Inesperadament, sobre la transparència del riu van aparèixer petites rodanxes d’un aliment que fins aleshores desconeixien: la yuca. Nuse es va abalançar cap el riu i les va agafar. Amb prou feines va provar aquest menjar saborós i dolç, que va sentir com els seus ànims renaixien misteriosament i al moment va córrer a socórrer els seus fills. De sobre, va percebre que algú l’observava des del vent. Inquieta, va enfonsar la seva mirada per tot arreu, però només va veure la soledat del desert, però de sobte, d’entre aquelles ràtzies que xiulaven a la llunyania, va despenjar-se una dona de bellesa sense igual.

Nuse va retrocedir espantada, però al descobrir la dolçor del rostre d’aquella dona, li va preguntar:

—Qui és vostè, senyora?

—Em dic Nunkui, la reina sobirana de la vegetació. Sé que el teu poble viu en una terra nua i trista, on amb prou feines creix l’unkuch, però …

—L’unkuch ja no existeix! Era el nostre aliment i ha desaparegut. Si us plau, senyora, sap on puc trobar-ne? Sense ell, tots els del meu poble moriran!

—Res els succeirà, Nuse. Has demostrat la teva valentia i per aquest motiu et donaré, no només l’unkuch, si no tota classe d’aliments.

—En segons, davant dels ulls sorpresos de Nuse, van aparèixer hortes i camps plens de ramatges olorossos.

Nuse va quedar extasiada com mai, doncs no havia vist res semblant: El paisatge era majestuós i la música que cantava la vegetació li havia robat el cor.

Nunkui va continuar:

—I per al teu poble, que avui lluita contra la mort, t’obsequiaré amb una nena prodigiosa que té la virtut de crear l’unkuch i la yuca que has menjat, i el plàtan i …

—Gràcies Nunkui! Moltes gràcies!

Nunkui va desaparèixer i en lloc seu va aparèixer la nena promesa.

Nuse va quedar enlluernada pel que havia vist, i encara no deixava d’estar sorpresa quan la nena la guiava entre el bosc espès. Es va arribar a sentir tant a gust en aquell lloc, que va desitjar romandre allà per sempre. Però el record del seu poble la va entristir. Llavors, la petita, la filla de Nunkui —com desprès la van anomenar— li va anunciar que allà també, al territori dels Shuares, la vegetació creixeria majestuosa. Llavors, animada, Nuse va reanimar els seus fills i va tornar al poble.

Quan van arribar, les plantes es van elevar als horts i van cobrir el terra d’esperances.





La pagesa astuta




i havia una vegada un pobre pagès sense terra, que només tenia una cabana i una filla. Un dia, la filla li va dir:

—Hauríem de demanar-li al rei un tros de terra sense cultivar.

Quan el rei va saber de la seva pobresa, va accedir i els va regalar una franja de terra que ells van accedir a netejar per poder-hi sembrar unes poques llavors. Mentre acabaven d’airejar la terra, van trobar un morter d’or pur.

—Escolta —va dir el pare—, ja que el rei ens ha donat la gràcia d’aquest camp, a canvi nosaltres li hauríem d’entregar el morter.

Però la filla no estava disposada a consentir i li va dir:

—Pare, ja que només tenim el morter, si se’l duem, el rei també voldrà tenir la mà, així que serà millor que us en oblideu.

Però el pare no va voler fer-li cas i, agafant el morter i, duent-se’l al rei, li va explicar que l’havia trobat a al camp i va preguntar si el volia acceptar com a prova de la seva veneració. El rei va acceptar el morter i li va preguntar si no havia trobat res més.

—No —va respondre el pagès.

Llavors, el rei li va dir que volia també la mà. El pagès va afirmar que no l’havien trobat, però el rei no estava disposat a escoltar aquestes paraules. El pare va ser conduït a presó i condemnat a estar allà tancat fins que entregues la mà. El carcellers, que cada dia li duien pa i aigua, com s’acostumava a fer a les presons, sentien com l’home exclamava sense parar:

—Ah! Si hagués fet cas a la meva filla! Ai si li hagués fet cas!

Per tant, els carcellers van anar al rei i li van explicar que el pres exclamava sense parar: «Ah! Si hagués fet cas a la meva filla!», i que es negava a menjar i beure. Així doncs, el rei els va ordenar que portessin al pres davant la seva presencia i li va preguntar per què es passava el temps exclamant «Ah! Si hagués fet cas a la meva filla!».

—Què és el que us va dir la vostra filla?

—Ella em va dir que no li havia de dur el morter, doncs en aquest cas també hauria de portar la mà.

—Doncs com que teniu una filla tant astuta, feu-la venir.

D’aquesta forma, ella va haver de comparèixer davant del rei, que li va dir que degut a la seva astúcia, li proposaria un enigma, que si era capaç de resoldre, la prendria com a muller. D’immediat ella va respondre que estava disposada a encertar-ho.

—Veniu fins a mi, ni vestida ni sense vestir, ni muntant ni rodant, ni per el camí ni per fora del camí. Si ho encertes em casaré amb vos.

Se’n va anar i es va desvestir completament, de tal forma que ja no estava vestida, i agafant una gran xarxa de pescar, es va asseure sobre ella i la va tancar rodejant el seu cos, de tal forma que ja no anava sense vestir; després va llogar un ase i va lligar la xarxa a la seva cua, perquè l’arrossegués, de tal forma que ja no aniria ni muntant ni rodant; però a més va fer que l’ase l’arrossegués al llarg d’una de les petjades dels carros, de forma que ella tocava la terra tan sols amb el dit gros del peu, amb la qual cosa no anava pel camí ni tampoc per fora. Veient-la venir així, el rei va declarar que havia resolt l’enigma i que havia complert amb cadascuna de les seves condicions. D’immediat va fer sortir el pare de la presó i, prenent-la com a mullar, li va concedir tots els privilegis reials.

Al cap d’una anys, havent anant el rei a presenciar una parada, va succeir que uns camperols, després de vendre la seva fusta, havien deixat els seus carros davant el castell, una conduïda per bous i l’altre per cavalls. Un dels camperols tenia tres cavalls, però com que un d’ells era euga i estava a punt de parir, es va deslligar de les vares i, estirant-se enmig dels bous de l’altre carro, allà va donar llum.

Ara bé, només arribar els camperols, es van començar a discutir, llençant-se coses i fent soroll, doncs el bover volia quedar-se amb el poltre, afirmant que l’havien parit els bous, mentre que l’altre ho negava i deia que era el fill de la seva euga i que, per tant, li pertanyia. La disputa fou sotmesa al rei, que va dictaminar que el poltre havia de quedar-se on havia nascut, de mode que el va rebre el bover, a qui no pertanyia.

Així que l’altre se’n va anar plorant i lamentant-se pel seu poltre. Però havia sentit a dir que la reina era molt benèvola, ja que ella mateixa era filla de camperols humils, es va presentar davant seu i li va suplicar que l’ajudés a recuperar el poltre.

—Està bé —hi va accedir ella—. Però només si em prometeu no delatar-me, us diré el que deveu fer. Demà al matí, aviat, quan el rei estigui presenciant el canvi de guàrdia, poseu-vos en mig del carrer, per on ell ha de passar i, amb una gran xarxa, feu veure que pesqueu; seguiu pescant i buideu la xarxa, com si fos plena.

Després li va indicar també el que havia de dir per respondre a les preguntes del rei.

Així fou com al dia següent el camperol se’n va anar i va començar a pescar en aquell lloc sec. Quan el rei va passar per allà i va veure allò, va enviar al seu patge per a que s’informés que pretenia aquell graciós.

—Estic pescant —va respondre el camperol.

El patge va preguntar llavors com podia pescar on hi havia una sola gota d’aigua.

—Si dos bous poden donar a llum un poltre, per què no puc jo pescar en un lloc com aquest?

El patge va tornar i va comunicar la resposta al rei i aquest, ordenant presentar-se al camperol, li va dir que com semblant resposta no se li podia haver ocorregut a ell, havia de confessar a l’instant qui se l’havia suggerit.

Però el camperol es va negar i va dir una vegada i una altra: «Déu-nos-guard», insistia en que l’ocurrència havia estat seva. Llavors se’l van endur i, llançant-lo sobre un munt de palla, tant el van pegar i tant el van maltractar i per tanta estona, que va acabar confessant que l’hi ho havia suggerit la reina.

Quan el rei va tornar a casa va dir a la seva esposa:

—Doncs com ets tant deslleial amb mi, jo no et vull com a muller. Tot ha acabat ja; torna d’allà on vens, de la teva cabana de pagesa.

Però li va permetre una cosa : A l’anar-se’n podria endur-se’n el que considerés millor i que més s’estimés.

—Està bé, estimat marit —va dir ella; doncs com així ho ordenes, així ho faré.

I abraçant-lo i besant-lo, va afegir que havia de dir-li adéu. Llavors, va ordenar portar una beguda amb un fort somnífer per a celebrar el comiat, i el rei en va beure un gol ben gran, mentre que ella amb prou feines la va tastar. Ben aviat el rei va caure en un profund son i ella, al veure’l, va cridar als servents i, amb un bonic llençol blanc el va embolicar, i els servents se l’endugueren a la cabana. Allà el va tombar al seu llitet on va dormir un dia i una nit sencers. Al despertar-se, va mirar al seu voltant i va exclamar:

—Però on sóc! —i va començar a cridar al seus servents, que no hi eren. Finalment la seva esposa s’hi va apropar i li va dir:

—Estimat rei, m’heu ordenat que m’endugués del castell el millor i el que més estimo, i doncs que no tinc res millor ni més estimat que vos, us he dut amb mi.

Al rei li vingueren les llàgrimes als ulls i va dir:

—Estimada reina, seràs meva i no jo seré vostre per sempre.

I tornant-se-la a dur al castell, de nou es va casar amb ella. Quin dubte queda que allà segueixen vivint! Fins el dia d’avui!





El peix parlador




et aquí hi havia un honrat pescador que vivia en una casa molt vella; tan vella que l’aigua i el vent s’hi filtraven per les escletxes de les parets. A més de ser pobre havia de suportar una dona rondinaire, egoista i ambiciosa.

I un dia, al treure la xarxa del mar va trobar-se amb un peix platejat i d’aletes daurades que li deia:

—Si us plau, retorna’m al mar; sóc un príncep encantat i només retornaré al meu estat normal quan algú em demani un desig que jo no pugui complir.

El bon pescador va fer el que li demanava i un cop va arribar a casa seva li va explicar a la seva muller el que li havia succeït.

—Mira que n’ets de ruc! Torna-te’n ara mateix al penya-segat i demana-li a aquest peix encantat una caseta blanca amb un bell jardí.

Així ho va fer el pescador. I després que el peix va escoltar el que el pescador li demanava li va dir:

—Torna cap a casa teva que veuràs acomplert el teu desig.

I, efectivament, en el lloc de la miserable cabana en la que vivia es va trobar una preciosa caseta blanca amb jardí.

—Ara la meva muller estarà satisfeta, em deixarà en pau i podré ser feliç —es va dir satisfet.

La muller del pescador, que era molt ambiciosa, va començar a malviure pensant que en lloc d’aquella caseta hauria pogut demanar un palau. Així, doncs, un bon dia va dir al seu marit:

—Apa! Vés-te’n al penya-segat, crida el peix i digues-li que vull una casa de dos pisos gran i ben moblada.

A contracor i per no barallar-se amb la seva muller el pescador se’n va anar a la vora del mar i va cridar el peix platejat. Molt avergonyit li va dir els desigs de la seva esposa.

—Ves-te’n a casa teva i trobaràs el que desitges.

Naturalment la casa s’havia convertit en un magnífic edifici de dos pisos.

—Si en sóc de beneita —va pensar la seva dona un cop recuperada de la sorpresa—. Fes el favor d’anar una altra vegada al mar, crida el peix i li demanes un palau sumptuós i ple de criats.

El bon pescador va intentar convèncer-la del contrari, però va haver de cedir i finalment se’n va anar a veure al peix.

—No saps el greu que em sap tornar-te a molestar, però la meva muller desitja un palau amb criats.

—Torna a casa i el trobaràs.

I l’edifici de dos pisos s’havia convertit en un palau luxós. Criats de tota mena la mar de ben guarnits saludaven el pescador i la seva esposa que per fi era feliç.

La felicitat d’aquella dona tan poc assenyada no va durar gaire. Així és que al cap de poc temps va començar novament a rondinar i a dir al seu marit:

—Ben pensat, no és pas això el que jo desitjava. És ben cert que jo mano al meu palau i que els criats em saluden i em tracten bé, però jo vull que m’honori tota la ciutat. Vés a la vora de la mar i digues-li a aquest peix encantat que vull que em faci reina i que a tu et faci rei.

El pescador va intentar fer-li entendre que allò era un disbarat, però amb aquella mena de bruixa no hi havia qui pogués discutir. Així, doncs, una vegada més va haver d’anar al penya-segat.

—Príncep-peix, vine si us plau! La meva esposa m’ha manat que et demani encara més coses.

I es varen fer unes onades molt altes i al capdamunt de la més alta va sortir el cap del peix platejat.

—Ja tornes a ser aquí? Encara no t’he donat prou coses?

L’home, avergonyit, li va explicar les exigències de la seva esposa. Aleshores es va sentir un tro fortíssim i el peix fent un gran salt va anar a parar a dins de la barca amb la que el pescador havia anat al seu encontre. En aquell moment una llum molt intensa va il·luminar un jove molt ben plantat que li va dir:

—Acabes de demanar-me l’impossible capaç de desencantar-me. No podré complaure la teva esposa, però et ben asseguro que rebrà una bona lliçó.

I tot seguir es va perdre enmig de la boira.

Quan el pescador va tornar a casa seva va trobar-se amb la seva vella cabana de sempre.





La pell del cocodril



Conte tradicional africà



n alguns llogarets de Namíbia expliquen que fa molt, molt de temps, el cocodril tenia la pell llisa i daurada com si fos d’or. Diuen que es passava tot el dia sota l’aigua, en les aigües enfangades i que només sortia d’elles a la nit, i que la lluna es reflectia en la seva pell brillant i llisa. Tots els altres animals anaven a aquelles hores a beure aigua i es quedaven admirats contemplant la meravellosa pell daurada del cocodril.

El cocodril, orgullós de l’admiració que causava la seva pell, va començar a sortir de l’aigua de dia per presumir-ne. Llavors, la resta d’animals, no només anaven a la nit a beure aigua, si no que també s’apropaven quan brillava el sol per a contemplar la pell daurada del cocodril.

Però va succeir que el sol brillant, poc a poc va anar dessecant la pell del cocodril, coberta d’una capa lluent de fang, i cada dia s’anava enlletgint. Al veure aquest canvi a la seva pell, els altres animals anaven perdent la seva admiració. Cada dia, el cocodril tenia la pell més arrugada fins que li va quedar com ara la té, coberta d’escames grans i dures de color marró. Finalment, davant d’aquesta transformació, els altres animals no van tornar a beure durant el dia i contemplar l’antiga i bonica pell daurada del cocodril.

El cocodril, abans tant orgullós de la seva pell daurada, mai es va recuperar de la vergonya i de la humiliació i, des d’aleshores, quan s’apropen altres es submergeix ràpidament a l’aigua, amb només els seus ulls i les seves narius sobre la superfície de l’aigua.





Perquè els gossos

persegueixen els cotxes



Conte original de Mauritània,

al nord-oest d’Àfrica.



othom a l’Oest d’Àfrica sap perquè els gossos persegueixen els cotxes.

Fa algun temps quan els cotxes van arribar per primera vegada als camins, un burro, una cabra i un gos van agafar un taxi.

Estaven molt, molt lluny del poblet on vivien.

Quan van arribar al primer poble, el burro va tocar al xofer a l’espatlla. «Aquí baixo jo», va dir. «Quant li dec?».

«Són tres mil francs», va respondre el taxista.

El burro va pagar, i van quedar-se al taxi la cabra i el gos.

La cabra no va estar-hi molta estona més. Va sortir del taxi, i es va perdre en la bardissa sense pagar.

Finalment el gos va arribar al seu destí. «Quant és?», va preguntar. «Són tres mil francs», va contestar el taxista.

El gos va treure un bitllet de cinc mil francs. El xòfer el va agafar i va arrencar el seu taxi al moment, rient amb grans riallades.

És per això que un burro, una cabra i un gos reaccionen tan diferent en veure un cotxe acostant-se pel camí.

El burro roman just on es troba, deixant al xofer maniobrar al seu voltant. Sap que ja va pagar, i que no ha fet res roí, per la qual cosa no ha d’avergonyir-se.

Al moment que un carro s’acosta per un camí on es troba una cabra, aquesta s’escaparà a tota velocitat, perquè sap que no va pagar la tarifa, i que el taxista l’està buscant per a cobrar els seus diners.

Però els gossos passen els dies sencers perseguint els cotxes, buscant a aquell xofer que en aquella ocasió els va estafar.





La perla del drac




a moltíssims anys, vivia un drac en l’illa de Borneo; tenia la seva cova al capdamunt de la muntanya Kinabalu. Aquell era un drac pacífic i no molestava als habitants de l’illa. Tenia una perla d’enorme grandària i tots els dies jugava amb ella: llançava la perla a l’aire i després l’agafava amb la boca. Aquella perla era tan bella, que molts havien intentat robar-la. Però el drac la guardava amb molta cura; per això, ningú havia pogut aconseguir-ho.

L’Emperador de la Xina va decidir enviar al seu fill a l’illa de Borneo; va cridar el jove Príncep i li va dir:

—Fill meu, la perla del drac ha de formar part del tresor imperial. Estic segur que trobaràs la forma de portar-me-la.

Després de diverses setmanes de travessia, el Príncep va arribar a les costes de Borneo. A la llunyania es retallava el muntanya Kinabalu, i al capdamunt del muntanya el drac jugava amb la perla.

De sobte, el Príncep va començar a somriure perquè havia esbossat un pla. Va cridar als seus homes i els va dir:

—Necessito una llanterna rodona de paper i un estel que pugui sostenir-me en l’aire.

Els homes van començar a treballar i aviat van fer una llanterna de paper. Després de set dies de treball, van fer un estel magnífic, que podia resistir el pes d’un home. Al vespre, va començar a bufar el vent. El Príncep va muntar en l’estel i es va elevar pels aires.

La nit era molt fosca quan el Príncep va baixar de l’estel al capdamunt del muntanya i va lliscar dins de la cova. El drac dormia profundament. Amb molta cura, el Príncep es va apoderar de la perla, va posar en el seu lloc la llanterna de paper i va escapar de la cova. Llavors, va muntar en l’estel i va encendre una llum. Quan els seus homes van veure el senyal, van començar a arreplegar la corda de l’estel. Al cap d’algun temps, el Príncep xafava la coberta del seu vaixell.

—Lleveu àncores! —va cridar. El vaixell, aprofitant un vent suau, es va fer a la mar.

En quant va sortir el sol, el drac va anar a agafar la perla per a jugar, com feia tots els matins. Llavors, va descobrir que li havien robat la seva perla. Va començar a tirar fum i foc per la boca i es va llançar, muntanya avall, en persecució dels lladres. Va recórrer tota la muntanya, va buscar la perla per totes bandes, però no va poder trobar-la. Llavors, va veure un junc xinés que navegava rumb a alta mar. El drac va saltar a l’aigua i va nedar veloçment cap al vaixell. «Lladres! Torneu-me la meva perla!», cridava el drac.

Els mariners estaven molt espantats i cridaven aterrits. La veu del Príncep es va elevar per damunt de tots els crits:

—Carregueu el canó gran!

Poc després van fer foc. El drac va sentir el tro del tret; va veure un núvol de fum i una bala de canó que anava cap a ell. La bala redona brillava amb les primeres llums del matí i el drac va pensar que li tornaven la seva perla. Per això, va obrir la boca i es va engolir la bala. Llavors, el drac es va afonar en el mar i mai més va tornar a aparéixer. Des d’aquell dia, la perla del drac va ser la joia més preuada del tresor imperial de la Xina.





Les mentides de l’aranya



Lluís Piñot

(català que ha viscut temporades a Costa d’Ivori

i ha fet reculls de folklore i rondalles)



a molt de temps, el rei tenia una filla que es deia Hama i per provar el nivell d’intel·ligència i civilització de la seva societat, i també per trobar-li un marit que fos prou intel·ligent i noble, va fer saber al poble que donaria la mà de la seva filla a aquell que endevinés el seu nom.

L’aranya de posició humil, va enginyar-se una estratagema per poder accedir al a cort del rei. Va anar a la selva i va buscar plomes d’ocell, branques i fulles i es va construir unes ales per poder volar.

Volant, va entrar a palau i es va posar en una branca de l’arbre de les paraules que es troba al bell mig del pati de palau. L’esposa del rei, que en aquell moment passejava pel pati, va veure aquell ocell tan estrany i va cridar la seva filla:

—Hama, Hama!, corre surt! Mira quin ocell més estrany que hi ha en aquesta branca de l’arbre de les paraules!

—On! On és? —va preguntar la filla mentre sortia de la seva cambra.

En sentir això, l’aranya va aixecar el vol. Ja sabia què volia. Ara podria casar-se amb la filla del rei i entrar a formar part de la reialesa.

Arribant al poble, l’aranya va agafar el seu tam-tam, va reunir uns quants joves i tocant amb força i bon ritme varen anar en comitiva fins al palau reial cantant tan fort com podia el nom de la filla del rei.

Com que el rei havia donat la seva paraula, va haver de consentir el casament de la seva filla amb l’aranya i es varen celebrar les noces.

La festa va durar una setmana i els balls i les cançons no varen parar en tot el temps.

Un cop casats, l’aranya i la seva esposa varen anar a viure a la seva casa conjugal, i al cap de nou mesos varen tenir el primer fill.

El temps va anar passant i el fill anava creixent. Un capvespre l’aranya estava assegut al portal de casa i el seu fill jugava amb unes pedretes prop del seu pare.

De sobte, l’aranya va començar a cantar una cançó que revelava el secret de la seva trampa per descobrir el nom de la seva esposa, i el fill, que ho havia sentit, va anar a explicar-ho a la seva mare. La filla del rei es va enfadar molt.

—Així que vas utilitzar una trampa per saber el meu nom! —va dir-li la seva esposa— no ens mereixes ni a mi ni al meu fill. Agafo tot seguit les meves coses i me’n torno a casa del meu pare!

Dit això, la dona va anar a la cambra a recollir les seves coses. Un cop les va tenir preparades; aleshores, va deixar el farcell a terra i va anar a la cambra del seu fill, l’aranya va entrar a la cambra de la seva dona i d’amagat va ficar-li uns quants ous dins del farcell. Quan ho va tenir tot preparat va agafar el seu fill de la mà i els dos farcells i sense esperar més va anar a casa del seu pare.

L’aranya els va acompanyar i quan va arribar davant del rei, abans que la dona pogués dir res, l’aranya va dir:

—Pare i rei meu, la teva filla em desobeeix! Jo crio pollastres i ella em roba els ous i els trenca, i jo em quedo sense pollets per poder honrar els avantpassats.

—Això no és cert! —va replicar Hama enfadada.

—No soc pas jo qui diu mentides —va dir l’aranya amb un somriure irònic— sinó digues-li que t’ensenyi el farcell.

El rei, en veure els ous trencats dins el farcell de la filla, es va enfadar molt amb ella i li va dir:

—Filla t’has comportat malament, no tens motiu per deixar el teu marit, així que, agafa les teves coses i torna amb ell cap a casa. Al cap de pocs dies l’aranya va tornar a cantar la cançó en un moment en què tant Hama com el seu fill la podien sentir.

Hama, enfadada, sense dir paraula al seu marit, va preparar el farcell amb les seves coses; però mentre preparava el del seu i fill, l’aranya va anar corrents al camp i va collir nyams, i d’amagat els va ficar dins el farcell de la seva dona.

Quan Hama i el seu fill varen marxar cap a casa del seu pare, l’aranya també els va acompanyar i igual que l’altra vegada, abans que Hama pogués dir res al seu pare, l’aranya va parlar:

—Pare i rei meu, la teva filla Hama sempre es queixa que no li dono prou menjar i, tot i que és abundant i variat el que disposa per cuinar, ella, insatisfeta, cull els nyams abans de madurar. Jo li he dit que això no està bé, però ella, en comptes de reconèixer-ho i obeir-me, s’ha enfadat i aquí ens tens.

Llavors l’aranya va agafar el farcell de la seva esposa i en va treure els nyams verds que hi havia ficat, i els va mostrar al rei.

El rei, un cop més, va reprovar la seva filla i li va dir:

—Hama, t’has comportat malament, no tens motiu per deixar el teu marit, així que agafa de nou les teves coses i torna amb ell cap a casa. Al cap de pocs dies, l’aranya ja tornava a cantar la seva trampa davant de Hama i el seu fill, i una vegada més, Hama va fer els farcells per marxar de casa.

Com les altres vegades, quan van ser davant del rei, l’aranya va parlar abans que Hama pogués dir res:

—He donat a la teva filla molts atuells de cuina i ella els ha anat trencant tots per manca de cura. Avui s’ha queixat que ja no li quedaven cassoles i jo li he dit que havia de parar compte de no trencar-les, i ella s’ha enfadat tant que ha agafat tots els meus objectes de valor i aquí ens tens. Si no em creus digues a la teva filla que et mostri el seu farcell.

—Això és tot mentida! —va dir Hama abans que el seu pare digués res— l’aranya el meu marit, és un veritable mentider. Ell és qui cada vegada ha anat ficant dins el farcell primer els ous i després els nyams verds, per tal de fer-me quedar com una mentidera al teu davant, però aquesta vegada, abans de sortir de la cambra he mirat dins el farcell i n’he tret tots els objectes de valor que ell hi havia ficat per enganyar-te.

L’aranya en sentir això, es va escapar corrents per tal de no fer el ridícul en descobrir-se les seves mentides. El rei, en veure-ho, va accedir que Hama i el seu fill es quedéssim amb ell.

L’aranya no sabia que mai res es pot fonamentar sobre una mentida, perquè tard o d’hora surt a la llum i tot s’ensorra.





El conte de Pomperipossa

i el seu gran nas



Lena Manson

(Suècia)



havia una vegada, fa molts i molts anys, una bruixa molt vella que es deia Pomperipossa. No és un nom molt maco però, malgrat tot, és més maco que ella mateixa.

Podeu imaginar-vos com era?

Tenia dos ulls vermells i petits i una boca grossa amb només tres dents. A les mans tenia un munt de berrugues i a l’esquena tenia una gran gepa. També mastegava tabac, a l’igual que un home; era molt fastigosa.

Ella vivia sola en una caseta al mig del bosc; la seva caseta estava feta de xoriços, pernils, i, en comptes de maons hi havia bombons.

Ningú no s’atrevia a acostar-s’hi, ni tan sols un troll, perquè era molt dolenta. Cada cop que algú s’hi acostava el convertia en una taula, en un pissarrí o en una altra cosa. Era una bruixa molt perillosa. La seva pena més gran era que cada cop que encantava a algú, el seu nas creixia una mica més. Això era un càstig!

En el mateix bosc on vivia Pomperipossa també hi vivia un rei i aquest tenia dos fills: un príncep que s’anomenava Pep i una princesa que es deia Pepa. Un dia van passejar amb el seu servent, que era tan formal, tan formal, que només sabia dir «Ah» o «Oh».

—Volem anar al bosc —digué el príncep Pep.

—Ah! —digué el servent, i els va acompanyar.

Després d’una estona van arribar a un pantà i el servent va mullar els seus peus perquè portava sabates de seda.

—Oh! —va dir, i va tornar corrents al castell per posar-se unes botes.

Però abans de marxar es va posar el dit al nas i digué:

—Ba!

Això significava: «espereu aquí, príncep Pep i princesa Pepa, fins que jo torni amb les meves grans botes ben posades».

Però, és clar, això no ho podien entendre els fills del rei, i així doncs van continuar el seu camí, allunyant-se cada cop més del castell.

Aquest bosc era el mateix on vivia Pomperipossa!

Tots els ocells van començar a piular:

—Piu, piu, no aneu allà, no hi aneu!

Però això el príncep Pep tampoc no ho podia entendre i li digué a la seva germana:

—Què et sembla si ens aventurem? És que, és tan avorrit estar-se a casa. Mira, jo tinc sis monedes, quantes en tens tu, princesa?

—Jo només en tinc una —va dir la princesa Pepa— però sé fregir pomes.

—Llavors quasi saps cuinar —digué el príncep Pep—, tu pots ser la meva serventa.

Així doncs van aventurar-se fins que van arribar a la caseta de Pomperipossa, que estava feta de xoriços, pernils i bombons.

—Anem a sopar —digué el príncep Pep, i va agafar un gran xoriço de la casa.

Llavors Pomperipossa va treure el seu nas enorme de la casa i els mirà.

—Entreu, entreu —va dir—. Jo sóc la vostra fada. Vaig a fer-vos uns creps amb melmelada.

El príncep Pep i la princesa Pepa la van creure i van entrar a la casa, encara que tenien molta por.

—Mmmmmm —digué Pomperipossa, i els mirà—. No he menjat ànecs fa molt de temps…

I en dir això va fer uns gestos màgics i, de sobte, el príncep Pep i la princesa Pepa van convertir-se en dos ànecs petits i blancs.

—Uiiii —digué Pomperipossa tot tocant-se el nas, perquè en el mateix instant que havia encantat el príncep Pep i la princesa Pepa en ànecs, el seu nas havia crescut una mica més.

—Això t’està bé per malvada! —digueren tots els ocells del bosc.

—Anem a buscar ajut —van dir tots els ocells. I van anar a buscar la cigonya perquè els aconsellés.

La cigonya és l’ocell més savi de tots els ocells perquè cada hivern va a Egipte per estudiar els jeroglífics de les piràmides.

—Ara anireu a nedar, ànecs meus —digué Pomperipossa. I els va conduir al llac amb el seu gran bastó—. Això és el que us mereixeu, i a més gaudiré molt quan us rosteixi en un gran foc aquesta nit.

—Hahaha! —van dir els nens—. No voleu dir creps, creps amb melmelada?!?!

Perquè, com sabeu, els ànecs nomé poden menjar gripaus negres i herba mullada i això no es pot comparar amb les dolces confitures que mengen els reis.

Pomperipossa era a la vora del llac, recolzada en el seu nas, que ara era tan i tan llarg com les seves cames.

De sobte, va sentir un cruixir darrera seu i es girà. Era el servent que havia tornat del castell i després havia estat buscant els fills del rei desesperadament.

—Ah! —digué el servent quan va veure Pomperipossa—. Bah! —digué tot traient la seva espasa per tallar el seu nas.

Però Pomperipossa el va convertir immediatament en un pardal.

—Piu, piu… —digué el pardal, tot saltant …

—Hahaha —van queixar-se el príncep Pep i la princesa Pepa.

—Sí, sí!!! Queixeu-vos, queixeu-vos —va riure Pomperipossa molt contenta de si mateixa.

—No hi ha res que pugui trencar l’encanteri. Si no sentiu el crit més espantós que existeix; si sentiu aquest crit, tot el que jo he encantat tornarà a ser normal i jo em convertiré en una pedra. Però això espero que no arribi a passar fins d’aquí a molts milers d’anys —va dir Pomperipossa mentre mastegava un quilo de tabac de cop.

—Tan de bo que passi això —digueren tots els ocells.

—M’esteu posant tan furiosa que el meu nas comença a suar —digué Pomperipossa tot remullant el seu nas a l’aigua per refrescar-lo. Però això mai no ho hagués fet si hagués sabut que en aquest llac hi vivia un cranc que no havia menjat res des de feia tres dies. Aquest cranc va pessigar el seu nassot i Pomperipossa va començar a cridar.

—Aaahh!!!

Però el cranc no va deixar de pessigar-la i Pomperipossa va cridar encara més fort.

—Aaaaahhh!!!

—Això és el crit més espantós que mai no es pugui sentir —va dir la cigonya. I ella digué la veritat perquè els ocells mai no diuen mentides.

Aleshores es va trencar l’encanteri, és a dir, els dos ànecs es van convertir en el príncep Pep i la princesa Pepa, i el petit pardal es va convertir en el servent.

—Ah, Ba, Bé!! —digué el servent tot agafant les mans del príncep Pep i la princesa Pepa i van començar a córrer fins arribar al castell.

Allí els esperava el rei, que estava molt enfadat perquè havien trigat molt.

—Na! —digué el servent per calmar-lo… i llavors, el rei va entendre que havien estat encantats per Pomperipossa i que no hi havien pogut fer res. Ell va quedar molt commogut i va donar al servent la distinció més bonica que existia, i als seus fills els va donar la poma del regne, la meitat a cada un.

Pomperipossa es va convertir en una pedra… Tu encara pots anar a veure-la si vas en aquest llac. Un cop cada any i el mateix dia que es va convertir en pedra tot tornarà a ser com abans. El cranc tornarà a aparèixer tot pessigant el nas de la Pomperipossa i ella cridarà tan fort que es produirà un eco a totes les muntanyes del voltant.

Però quin dia és?… Això només ho sé jo… i no us ho diré pas!!!





Fari l’ase



Miquel Essomba

(Camerun)



a molt de temps, quan va néixer la memòria dels humans, encara no sabem exactament quan era, els ases, com totes les altres criatures que habitaven la terra, vivien en un país on no els mancava res. Quin error varen cometre? Ningú no ho ha sabut mai i potser no ho sabrà mai ningú. Sembla que un dia, una gran sequera arrasà aquell país, a través del qual s’anà estenent una fam terrible. Després de paraules i més paraules en consells i assemblees interminables, es va decidir que la reina Fari i el seu seguici de cortesanes marxessin a la recerca de terres menys desolades, regions més hospitalàries i un país més benèfic.

En el regne de N’Guer, on habitaven els homes, hi havia un gran llac que feia créixer boniques collites damunt de terres fèrtils, i Fari va voler aturar-s’hi.

«Però com podrem disposar de totes aquestes coses bones que pertanyen als homes sense risc?», es preguntava Fari.

—Només d’una manera —va pensar—, adquirint la seva aparença.

Però va dubtar: L’home dóna voluntàriament als altres allò que li pertany, allò que ha obtingut amb la suor de les seves mans?

Fari no ho havia sentit a dir mai: Però la dona no crec que pugui negar-li res, perquè si no recordo malament, mai no he vist negar-li res a una dona, ni he vist maltractar-la, a no ser que estigués boja com un gos rabiós.

Així, doncs, Fari va decidir continuar essent femella i transformar-se en dona aquella mateixa nit.

Nar, el moro conseller del rei de N’Guer, era segurament l’únic d’aquell regne que practicava sincerament la religió de l’Alcorà.

«Al·lah-Uah-Kubarru, Asihahadu, anal·la-il·la, Hai-lal·lahu seid-dina, Mahamad-dara, Surul·la. En això no tinc cap mèrit, ja que he de mostrar-me digne dels meus avantpassats que introduïren per la força l’Islam al país de N’Guer».

Però Nar també es diferenciava dels altres per un altre motiu: el color de la seva pell, que no li permetia amagar ni el més petit dels secrets. Encara avui, quan un d’ells s’avergonyeix, se sent aquesta dita: Què s’ha empassat l’àrab?

Nar era el conseller, ja que era molt fervent i no faltava a cap de les cinc pregàries del dia: la pregària de Sal·làtul-Subahà, la del Sal·làtul-Yuhurí, la del Sal·làtul-Hasirí, la del Sal·làtul Mahiribí i la del Sal·làtul-Isaí.

Un matí, quan feia l’ablució al llac de N’Guer, va tenir una gran sorpresa en veure unes dones que s’hi banyaven. La bellesa d’una d’elles, a qui les altres envoltaven, era tan gran que l’enlluernador sol ixent va entelar-se per al tafaner Nar, i oblidant ablucions i pregàries va córrer a despertar Bur, el rei de N’Guer.

—Bur, Bil·lahí, Wal·lahó! En veritat, en nom de Déu! Si dic mentida que em tallin ara mateix el cap! He trobat una dona al llac, la bellesa de la qual no es pot descriure! Vine al llac, Bur! Vine! És digna de tu! —digué Nar al seu rei.

Bur acompanyà el seu conseller moro al llac de N’Guer i tornà a palau amb la famosa dona i el seu seguici. I en va fer la seva esposa favorita.

Quan l’home diu al seu caràcter: Espera’m aquí, només cal que l’home es giri perquè el caràcter el segueixi com si fos la seva ombra. L’home no és l’únic que pateix aquesta desgràcia. L’ase, com totes les criatures, que haurien de viure felices i sense preocupacions a la cort del rei de N’Guer, s’enfadaven i s’enrabiaven cada dia més. Els mancava el que de fet és l’alegria i la felicitat de la seva naturalesa d’ases: bramar, fer pets, rodolar per terra i clavar guitzes.

Així, un dia demanaren a Bur, argumentant que feia massa calor, l’autorització per anar-se a banyar cada dia al llac a l’hora del crepuscle; i Bur els ho va concedir. Un cop reunides les carbasses, les olles i la resta d’estris de cuina, anaven totes al llac i es treien els bubus i les altres robes i entraven dins l’aigua, cantant:

Ah! Ah! Ah!

Iam Beta Laminto?

Sam Bindal·la…!

Així que cantaven, es transformaven en ases i sortien de pressa de l’aigua, corrent, clavant guitzes, rodolant per terra i fent molts i molts pets.

Ningú mai no va molestar-les. L’únic que hauria pogut fer-ho, l’únic que sortia del poblat a l’hora del crepuscle per fer les seves ablucions i la pregària del Sal·làtul Mahiribí, Bar el moro conseller, se n’havia anat de pelegrinatge a la Meca.

Fatigades i felices, Fari i el seu seguici, retornaven a prendre forma de dona i retornaven a casa de Bur, amb les carbasses i les olles netes.

Les coses haurien pogut continuar sempre així si, per exemple, Nar hagués mort en el camí de la Meca, o si l’haguessin fet presoner, cap a l’est, en el regne dels bàmbara, o en les dels fulah o en el dels haussa, i l’haguessin forçat a ser esclau, o hagués preferit quedar-se la resta de la seva vida prop de la Meca per poder estar més a prop del Paradís.

Però Nar retornà un bon dia, justament quan es feia de nit. I abans d’anar a saludar al seu rei se n’anà cap al llac. Aleshores, va veure les dones i, amagat darrere un arbre, va sentir la seva cançó: Ah! Ah! Ah! Iam Beta Laminto? Sam Bindal·la…!

—Kung Llaharru Harràparru Nyanyil·lè Haarru! —va dir Nar, frase que vol dir: Oh, Bil·lahí, Wal·lahí! No és possible, quina sorpresa! Però si aquestes dones es transformen en someres…, l’esposa de Bur i tot el seu seguici són someres?

Nar arribà a casa de Bur però no li va poder dir res del que havia vist i escoltat, ja que tothom volia saber coses del seu pelegrinatge a la Meca.

Però enmig de la nit, el seu secret, ocult entre el cuscús, el be i l’afartament, l’ofegava i l’ofegava… Així que va anar a despertar el Rei:

—Bur, Bil·lahí, Wal·lahí! Si dic mentida que em tallin el cap ara mateix, però la teva dona més estimada no és humana, és un ase!

I el Rei contestà:

—Què em dius, Bar! Quin dimoni t’ha robat la raó en el camí de la salut?

I Nar continuà:

—Demà, Bur, demà, Inxal·làh! T’ho provaré.

L’endemà, Nar el conseller, va cridar el diali, el joglar del rei, i li va cantar la cançó de Fari, i li va dir:

—Abans de dinar, quan la nostra favorita acaroni damunt la seva cama el cap de Bur, el nostre rei, perquè s’endormisqui, en lloc de cantar la glòria de reis difunts, tocaràs el teu gàmbare i cantaràs la cançó que jo t’he cantat.

—Que potser la vas sentir a la Meca, aquesta cançó? —li preguntà el diali a Nar. I Nar respongué:

—Ets curiós, curiós… com tot diali que s’estimi. No, no l’he sentit a la Meca, però ja te n’adonaràs del poder de la meva cançó …

Arribat el moment que Nar esperava, Bur estava somnolent, el cap damunt la cama de la seva esposa favorita; esperava que Nar tornés a explicar el seu pelegrinatge a la Meca, el diali cantussejava dolçament, netejant el seu gàmbare, i a un senyal de Nar, propici i murri, es posà a cantar la cançó.

—Bur, rei meu —va dir la Reina plorant—. Impedeix al diali que canti aquesta cançó.

—Per quina raó dona estimada? La trobo molt bonica… —va dir el Rei.

—És una cançó que Nar va sentir a la Meca… —explicà el diali.

—T’ho prego, amo meu! —gemí la favorita—. Atura’l… perquè em fa molt de mal dins el cor, perquè es canta en la nostra terra en els funerals.

—Però això no és prou raó com per a fer callar el diali… —va dir el Rei, mentre el diali continuava cantant.

De sobte, la cama de la reina, que sostenia el cap de Bur, es va endurir i sota la roba aparegué una ungla duríssima i després una pota. L’altra cama també es transformà, les orelles se li allargaren, el seu rostre bonic també… Rebutjant el seu reial espòs, Fari transmutada en ase, enmig de la casa, es va posar a clavar guitzes a tort i a dret, desencaixant la mandíbula de Nar, el moro conseller.

En les cases veïnes, en les cuines, en els patis, les guitzes i els hi-han, indicaven que el seguici de Fari havia seguit, també, la mateixa sort que la seva reina. Com ella, com la seva reina, foren ensinistrades a cop de garrot i de regnes, igual que tots els ases que, inquiets i sense cap notícia de les seves dones, sortiren a la seva recerca i passaren pel Regne de N’Guer.

I diu Amadu Kumba:

—I és després de Fari que els ases aprenen a cops de garrot i troten, carregats, per tots els senders i camins, sota el sol i sota la lluna.





El germanet i la germaneta



Beatrice Nyffenegger

(Suïssa del cantó alemany)



l germanet agafà la seva germaneta de la mà i li digué:

—D’ençà que la mare és morta no tenim ni una bona hora, la madrastra ens pega cada dia i si ens acostem, ens aparta a puntades de peu. El nostre menjar són dures crostes de pa. Fins i tot està molt millor el gosset sota la taula: li tira de tant en tant una cosa bona. Que Déu tingui pietat de nosaltres! Si això ho sabés la nostra mare… Vine, anirem tots dos a conèixer món.

Caminaven tot el dia pels prats, per camps i pedres, i, quan plovia, la germaneta deia:

—Déu i els nostres cors ploren plegats.

Al capvespre arribaren a un gran bosc i estaven tan cansats de gemegar, de gana i del llarg camí, que varen asseure’s dins d’un arbre buit i quedaren adormits.

L’endemà al matí, quan es despertaren, el sol ja havia pujat molt amunt, i dintre l’arbre hi feia calor. Aleshores el germanet digué:

—Germaneta, tinc set; si sabés on hi ha una font petita, hi aniria i beuria; em sembla sentir murmurejar-ne una.

S’aixecà el germanet, agafà la germaneta de la mà i començaren a buscar la font. Però la madrastra dolenta era una bruixa i ella havia vist que els dos infants havien marxat, els havia anat seguint de puntetes, d’amagat, com solen fer les bruixes, i havia maleït totes les fonts del bosc. Trobaren una font que saltava espurnejant per damunt de les pedres i el germanet volgué beure aigua. Però la germaneta sentia com parlava, tot mormolant:

—Qui begui de mi, es convertirà en un tigre.

I la germaneta exclamà:

—Si et plau, germanet, no beguis, perquè et convertiràs en una fera i em destrossaràs.

El germanet no va beure, tot i que tenia moltíssima set, i digué:

—Vull esperar fins arribar a la propera font.

Quan varen trobar la segona font, la germaneta s’adonà que també aquesta deia:

—El qui begui de mi serà un llop, el qui begui de mi serà un llop.

Aleshores la germaneta cridà:

—Germanet, si et plau, no beguis, ja que si ho fas, el convertiràs en un llop i em devoraràs.

El germanet no va beure i digué:

—Vull esperar fins arribar a la font següent, però llavors haig de beure, diguis el que vulguis, perquè ja tinc massa set.

I quan varen arribar a la tercera font, la germaneta sentí com deia:

—El qui begui de mi, es convertirà en un cabirol.

La germaneta suplicà:

—Oh, germanet, no beguis, altrament et convertiràs en un cabirol i t’escaparàs.

Però el germanet tot seguit s’havia agenollat a la vora de la font, s’havia inclinat i havia begut aigua. Quan les primeres gotes havien tocat els seus llavis, ja jeia allà, convertit en cabirolet. La germaneta plorava veient el seu pobre germanet encantat i el cabirolet també plorava i jeia tristament al seu costat. A la fi, la nena digué:

—Calla, estimat cabirolet, jo mai no t’abandonaré.

Aleshores es va treure la lligacama daurada i la posà al coll del cabirolet, arrencà joncs per trenar un cordill ben flonjo, lligà l’animalet i l’anà conduint bosc endins. Al cap de molta, molta estona varen arribar a una caseta. La nena entrà a mirar-la, i com que era buida, pensà:

—Aquí ens podem quedar a viure.

Buscà tot seguit fulles seques i molsa per fer un llitet tou per al cabirolet i cada matí sortia a cercar arrels, baies i nous, i herba tendra. L’animalet li ho menjava de les mans, alegre i enjogassat. Al vespre, quan la germaneta estava cansada i havia recitat la seva pregària, posava el cap damunt de l’esquena del cabirolet, que li feia de coixí, i s’hi adormia dolçament. Al germanet tan sols li hauria mancat el seu cos humà: haurien tingut una vida meravellosa.

Durant un temps, doncs, visqueren ben sols en aquest bosc. Però aleshores va passar que el rei d’aquest país celebrà una gran cacera al bosc. A través dels arbres ressonaren les trompes de caça, els lladrucs dels gossos i els crits alegres dels caçadors. El cabirolet ho sentia i tenia moltes ganes d’anar-hi també.

—Ai —es queixà—, germaneta, deixa’m sortir i participar en la cacera, no puc resistir més.

I tant li ho demanà, que ella finalment li donà permís.

—Però —li digué— no deixis de tornar al vespre. Jo, als caçadors salvatges, els tanco la meva porteta. Perquè et conegui, truca i digues: Germaneta meva, deixa’m entrar. Si no ho dius d’aquesta manera, no obriré la porteta.

Aleshores el cabirolet sortí fora i es trobà molt bé i content a l’aire lliure.

El rei i els seus caçadors van veure l’animal gallard i el varen perseguir, però no varen pas ésser capaços d’atrapar-lo. I quan pensaren que ja el tenien, ell saltà per damunt de la bardissa i desaparegué. Quan ja fosquejava, anà corrents cap a la caseta, trucà i digué:

—Germaneta meva, deixa’m entrar.

S’obrí la porteta, i ell entrà per descansar tota la nit sobre el seu llit pla. L’endemà continuà la caça i quan el cabirol tornà a sentir les trompetes i el «ho, ho!» dels caçadors, se sentí desassossegat i pregà:

—Germaneta, obre’m, haig de marxar.

La germaneta li obrí la porta tot dient:

—Però al capvespre has de tornar i has de dir les paraules convingudes.

Quan el rei i els caçadors tornaren a veure el cabirolet amb el collaret daurat, tots l’empaitaren, però era massa ràpid i àgil. La persecució durà tot el dia i a la fi els caçadors l’encerclaren i un d’ells li ferí un xic el peu; així que anava coix i s’allunyà a poc a poc. Un dels caçadors el seguí fins arribar a la caseta i escoltà com deia:

—Germaneta meva, deixa’m entrar.

Veié com s’obria la porta i com tot seguit es tornava a tancar. El caçador es fixà en tot, anà a trobar el rei i li contà què havia vist i sentit. I el rei digué:

—Demà ha d’ésser una altre dia de caça.

La germaneta es va espantar molt quan va veure que el seu cabirolet estava ferit. Li netejà la sang, li posà herba i li va dir:

—Fica’t al teu llit, estimat cabirolet, així et posaràs bo.

Però la ferida era tan poca cosa, que l’endemà ja no notava res. I quan tornà a sentir la gresca de la caça digué:

—No puc aguantar-ho, haig de participar-hi; a mi no m’atraparan pas.

La germaneta exclamà plorant:

—Ara et mataran i jo em quedaré sola, aquí al bosc, oblidada del món. No et deixo marxar.

—Doncs em moriré de tristor —respongué el cabirolet—. Quan sento les trompes de caça, em sembla que haig de sortir de fogó.

La germaneta li obrí la porta amb el cor trist i el petit cabirol corregué content i alegre bosc endins. Quan el rei el veié, manà als seus homes:

—Perseguiu-lo durant tot el dia fins que es faci de nit, però que ningú no el toqui.

Després de la posta de sol, el rei digué al caçador:

—Vine, ensenya’m la caseta del bosc.

I quan es trobà davant la porteta, trucà i cridà:

—Germaneta estimada, deixa’m entrar.

Aleshores s’obrí la porta i el rei entrà i trobà una donzella tan bonica com mai no n’havia vist cap. La noia s’espantà quan s’adonà que no havia entrat el cabirolet, sinó un home, que portava una corona d’or al cap. Però el rei la mirà amb benvolença, li donà la mà i féu:

—Vols venir amb mi cap al meu castell, i ésser la meva estimada esposa?

—Oh sí! —va respondre la noia—, però el cabirolet m’ha d’acompanyar, no el vull pas abandonar.

I el rei digué:

—Pot quedar-se amb tu, mentre visquis; no li faltarà mai res.

En aquest moment arribà el cabirolet, la germaneta el tornà a lligar amb el cordill de joncs, l’agafà i sortí de la caseta del bosc. El rei muntà la donzella formosa damunt del seu cavall i la conduí al seu castell.

Amb gran esplendor se celebrà el casament. Ella fou la reina i visqueren feliços durant molt de temps. Tenien cura del cabirolet que saltava alegrement pels jardins del castell.

Però la madrastra dolenta, que era la culpable que els nens haguessin fugit de casa, estava ben convençuda que la germaneta havia estat destrossada per les feres del bosc i que el germanet, com a cabirolet que era, l’havien matat els caçadors. Quan es va assabentar que estaven tan benaurats i que s’ho passaven tan bé, l’enveja no la deixava en pau i només pensava com podia destruir la ventura de tots dos. La seva pròpia filla, lletja com un pecat i tan sols amb un ull, li feia retret que aquesta sort no hagués estat per a ella:

—Jo hauria hagut d’ésser una reina!

—Estigues tranquil·la —deia la vella, i la consolava—. Quan hagi arribat el moment oportú, ja tindré alguna cosa a l’abast de la mà.

Passava el temps i la reina havia portat al món un fill preciós. Com que el rei havia anat a caçar, la vella bruixa es transformà en una cambrereta, entrà a l’habitació on es trobava la reina i li digué:

—Veniu, el bany està preparat; us anirà bé i us donarà noves forces. De pressa, abans que es refredi.

També hi havia la seva filla i entre totes dues portaren la feble reina a la cambra de bany i l’estiraren dins la banyera. Aleshores tancaren la porta i s’escaparen corrents. I vet aquí que a la cambra de bany havien encès un foc infernal, així que la jove i bonica reina s’ofegà en poc temps. Portat a terme això, la vella agafà la seva filla, li col·locà una còfia i la posà al llit de la reina. També li donà el cos i l’aparença de la reina. Únicament no li fou possible de tornar-li l’ull perdut. Per tal que el rei no se n’adonés, ella s’havia de girar del costat on li faltava l’ull. Al vespre, quan el rei tornà i s’assabentà que li havia nascut un fillet, se n’alegrà molt i va voler anar a veure la seva estimada esposa. Però la vella cridà ràpidament:

—De cap manera! Deixeu tancada la cortina, no és convenient que la reina vegi la llum. Encara ha de reposar.

El rei retrocedí i no s’adonà que en el llit reposava una reina falsa.

Però quan tocaren les dotze de la nit i tothom dormia, la mainadera, que es trobava a l’habitació del nen, al costat del bressol, veié com s’obria la porta i entrava la reina vertadera, la qual agafà el nen del bressol, el tingué en braços i li donà el pit. Llavors li arreglà el coixinet, el tornà a posar al llitet i l’acotxà amb un edredó. Es recordà també del cabirolet, anà al racó on descansava i li acaronà el llom. Aleshores tornà a sortir silenciosament. L’endemà al matí la mainadera preguntà als guardians si havia entrat algú al castell durant la nit. Però ells contestaren:

—No, no hem vist pas ningú.

I d’aquesta manera la reina venia moltes nits, sense dir mai cap paraula. La mainadera la veia sempre, però no gosava dir res. Quan ja havia passat un temps, la reina començà a parlar durant la visita nocturna dient:

—Què fa el meu fill? Què fa el meu cabirol?

Dues vegades vindré tan sols i llavors ja mai més.

La mainadera no li va tornar contesta; però quan ja havia desaparegut, anà a trobar el rei i li ho contà tot. El rei digué:

—Déu meu, què és això? La nit que ve jo vetllaré prop del meu fill.

Al vespre anà a l’habitació del nen i a mitjanit tornà a aparèixer la reina, que digué:

—Què fa el meu fill? Què fa el meu cabirol?

Dues vegades vindré tan sols i llavors ja mai més.

Aleshores amoixà el nen com ho feia sempre, abans d’anar-se’n.

El rei no gosava dirigir-li la paraula, però es quedà a vigilar també durant la nit següent.

Ella tornà a dir:

—Què fa el meu fill? Què fa el meu cabirol?

Dues vegades vindré tan sols i llavors ja mai més.

El rei no va poder aguantar-se més. Se li acostà i digué:

—No pots ésser una altra que la meva estimada esposa.

I ella li contestà:

—Sí, sóc la teva estimada esposa —i en aquest moment recobrà la vida per la gràcia de Déu, i tornà a estar sana i eixerida.

Tot seguit contà al rei el delicte que havien comès la bruixa malvada i la seva filla, i del qual ella havia estat la víctima. El rei les féu portar totes dues al tribunal i foren sentenciades. La filla fou conduïda al bosc, on les feres la destrossaren. La bruixa la van tirar a una foguera, on es cremà deplorablement. I quan ja només hi havia una mica de cendra, el cabirolet tornà a tenir el seu cos humà. La germaneta i el germanet varen viure molt feliços, fins a la fi de llurs dies.





La cabra del senyor Seguin



Nicole Boivert

(França, conte adaptat d’un text Alfons Daudet)



l senyor Seguin mai no havia tingut sort amb les seves cabres. Les perdia totes de la mateixa manera: un bon dia, trencaven el seu cordill, se n’anaven cap a la muntanya i, allà dalt, el llop se les menjava. Ni tan sols les carícies del seu amo, ni la por del llop, res no les feien quedar. Diuen que eren cabres independents, que volien, fos com fos, l’aire lliure i la llibertat.

El senyor Seguin que no entenia res del caràcter dels seus animals estava consternat. Deia:

—S’ha acabat. Les cabres s’avorreixen a casa meva, no en guardaré mai cap.

Això no obstant no es va desanimar i, després de perdre sis cabres de la mateixa manera, va comprar-ne una setena; però, en aquest cas, va tenir cura de triar-la ben jove perquè s’acostumés millor a quedar-se a casa seva.

Que n’era de maca la cabreta del senyor Seguin! Que n’era de maca, amb els seus ulls dolços, la seva barbeta i els seus pèls blancs que semblaven un abric! A més era dòcil, es deixava munyir sense moure o posar el peu a la galleda. Era un encant de cabreta…

A darrera de casa seva, el senyor Seguin tenia un prat molt maco. Hi va deixar la Blanquette, com havia anomenat la nova cabra, la va lligar en el lloc més agradable, tenint cura de deixar-li prou cordill i, de tant en tant, anava a veure com es trobava. La cabra era feliç i menjava l’herba amb tant de gust que el senyor Seguin n’estava encantat.

—Per fi —pensava l’home— vet aquí una que no s’avorrirà a casa meva!

Però, el senyor Seguin s’equivocava.

Un dia, mirant la muntanya, la Blanquette va pensar:

—Que bé s’hi deu estar allà dalt! Quin plaer de poder saltar per l’herba alta, sense aquest maleït cordill que fa mal al coll… Menjar l’herba d’un prat això només és bo per al ruc o al bou!… Nosaltres, les cabres, necessitem espai.

A partir d’aquest moment, l’herba del prat li va semblar sense gust. L’avorriment va arribar. La Blanquette es va aprimar. No va donar tanta llet. Feia llàstima de veure-la tibar tot el dia del cordill, els ulls mirant cap a la muntanya, fent «be»… tristament.

El Sr. Seguin s’adonava que a la seva cabreta li passava alguna cosa però no sabia què era fins que, un matí, quan acabava de munyir-la, la Blanquette es va girar i li va dir a la seva manera:

—Escolti, Sr. Seguin, m’avorreixo aquí, deixi’m anar a la muntanya.

—Déu meu!… Ella també! —s’exclamà l’home estupefacte. I, de l’ensurt, va deixar caure la galleda de la llet. Després, assegut a l’herba, al costat de la seva cabra, li va dir:

—Així doncs, Blanquette, em vols deixar?

I ella va contestar:

—Sí, senyor Seguin.

—Però, que et falta herba aquí?

—Oh no, senyor Seguin.

—Potser el cordill és massa curt? Vols que te’l posi més llarg?

—No val la pena, senyor Seguin.

—Llavors, què et fa falta? Què vols?

—Vull anar a la muntanya, senyor Seguin.

—Però desgraciada, no saps que a la muntanya hi ha el llop? I que faràs quan vindrà?…

—Li donaré cops de banyes, senyor Seguin.

—Tant li fan les teves banyes al llop. S’ha menjat cabres amb banyes molt més grans que les teves… Saps, la vella Renaude, que estava aquí l’any passat, era una cabra forta i valenta com un boc. Doncs, va lluitar amb el llop tota la nit… i finalment, al matí, se la va menjar.

—Carai!, pobra Renaude!… Tant me fa senyor Seguin, deixeu-me anar a la muntanya.

—Renoi! —va pensar el senyor Seguin—. Però què els passa, a les meves cabres? Encara que saben que el llop se les menjarà… No pot ser, et salvaré, dolenta. I per por que no trenquis el cordill, et tancaré en un estable i t’hi quedaràs per sempre.

Dit i fet, el senyor Seguin va portar la cabra en un estable fosc i va tancar la porta ben tancada. Malauradament, havia oblidat la finestra i, així que va girar l’esquena, la cabreta se’n va anar.

Quan la cabra blanca va arribar a la muntanya hi va haver un enamorament general. Els vells avets no havien vist mai una cabra tan bonica. Va ser rebuda com una reina. Els castanyers s’inclinaven fins a terra per acariciar-la amb les seves branques, les ginestes d’or s’obrien al seu pas i feien tan bona olor com podien. Tota la muntanya era una festa en honor seu. Que n’era de feliç la Blanquette! Ja no hi havia cordill… res que la privés de saltar i menjar herba al seu gust… Aquí si que n’hi havia, d’herba!, alta fins a les banyes!… I quina herba! Bona, fina, saborosa, feta amb mil plantes… Era una altra cosa que l’herba curta del prat allà baix. I les flors!, de tota mena: blanques, vermelles, grosses, petites, tot un bosc de flors silvestres impregnaven l’aire d’olors molt diverses.

La cabra blanca, mig borratxa, s’hi rebolcava, les potes en l’aire, rodolava pels talussos barrejant-se amb les fulles caigudes i les castanyes. Però, de sobte, s’aixecava d’un bot i, hop!, corria a través dels esbarzers i dels boixos, ara a dalt d’un cim, ara al fons d’un precipici, a baix, a dalt, a tot arreu… Semblava que hi hagués deu cabres del Sr. Seguin a la muntanya! És que la Blanquette no tenia por de res.

D’un salt franquejava grans torrents, els quals, al seu pas, l’esquitxaven de pols humida i d’escuma. Llavors, xopa, anava a estirar-se sobre alguna roca plana i es deixava assecar pel sol… Una vegada, apropant-se a la vora d’un pendent, va veure a baix, molt avall de la vall, la casa del senyor Seguin amb el prat al darrere. Això la va fer riure molt.

—Que petit! —va pensar—, com és que vaig poder cabre-hi?

Pobreta!, veure’s tan amunt, es creia almenys tan gran com el món…

En definitiva, va ser una jornada meravellosa per a la cabra del senyor Seguin. Cap al migdia, corrent per tots costats, va trobar-se amb un ramat d’isards que estava rossegant vinya salvatge. La nostra petita corredora, amb vestit blanc, va causar sensació. Li van donar el millor lloc per menjar vinya, i tots aquests senyors es van mostrar molt galants… Tanmateix, diuen que un jove isard de pèl negre va agradar a la Blanquette. Els dos enamorats es van perdre pel bosc durant una hora o dues, i si voleu saber què es van dir, aneu a demanar-ho a les fonts xafarderes que corren entre la molsa.

De sobte, el vent va ser més fresc. La muntanya es va tornar de color violeta; era el vespre…

—Ja! —va dir la cabreta, i es va parar molt sorpresa.

Allà baix, els camps estaven perduts entre la boira. El prat del senyor Seguin havia desaparegut, i, de la caseta, tan sols se’n veia la teulada amb una mica de fum. Va sentir les campanetes d’un ramat que tornava a casa, i va sentir la seva ànima molt trista. Un ocell, que també tornava al niu, la va refregar al seu pas. Es va esgarrifar… i després va sentir un crit per la muntanya:

—Hu! Hu! —feia el llop.

Va pensar en el llop, durant tot el dia, la boja, ni hi havia pensat pas… En aquell precís moment es va sentir una trompa molt lluny en la vall. Era el bo del senyor Seguin que intentava un últim esforç per fer-la tornar.

—Hu! Hu! —feia el llop.

—Torna! Torna!… —cridava la trompa.

La Blanquette va tenir ganes de tornar; però, recordant el prat, el cordill, va pensar que ara ja no podia suportar aquella vida i que valia més quedar-se.

La trompa ja no se sentia…

Darrere seu la cabra va sentir un soroll de fulles. Es va girar i va veure en la foscor dues orelles curtes, ben dretes, amb dos ulls que brillaven… Era el llop.

Enorme, immòbil, assegut, estava allà mirant la cabreta blanca i assaborint-la ja. Com que sabia que se la menjaria, el llop no tenia pressa; només quan es va girar, es va posar a riure:

—Ha! Ha! La cabreta del senyor Seguin —i va passar la seva gran llengua vermella sobre la seva boca negra.

La Blanquette es va sentir perduda… Un moment, recordant la història de la vella Renaude, que havia lluitat tota la nit però que al matí havia estat menjada, es va dir que potser valdria més que el llop se la mengés de seguida; llavors, canviant de parer, es va posar en guàrdia, el cap abaixat amb les banyes endavant, com una valenta cabra del senyor Seguin… No és que tingués l’esperança de matar el llop —les cabres no maten el llop— però només per a veure si podia aguantar tant de temps com la Renaude…

Aleshores el monstre va avançar i les petites banyes es van posar en moviment.

Ah!, que n’era de valenta la cabreta, com es defensava! Més de deu cops, va obligar el llop a recular per a recuperar força.

Durant aquelles treves d’un minut, la gormanda encara collia amb pressa una mica de l’herba que tant li agradava, després tornava al combat, la boca plena… Això va durar tota la nit. De tant en tant la cabra del Sr. Seguin mirava les estrelles ballant en el cel clar, i pensava:

—Oh!, tant de bo aguanti fins l’alba…

Una darrera l’altra, les estrelles es van anar apagant. La Blanquette va redoblar els cops de banyes, el llop els cops de dents… Una llum pàl·lida va aparèixer a l’horitzó… El cant d’un gall va pujar de la vall.

—Per fi —va dir el pobre animal, que només esperava el dia per a morir. I es va estirar al terra amb el seu pèl blanc tan bonic tot tacat de sang …

Llavors el llop es va tirar a sobre la cabreta i se la va menjar.





El soldà, el formatge i els ratolins



Hassan Ahmad Dezfuli

(Iran)



i havia una vegada en un país molt llunyà un palau molt bonic. En aquest palau hi vivia un soldà que era un ignorant, una persona que no sabia res de res.

A aquest soldà li agradava tant el formatge que tan sols es preocupava que els formatgers més importants del seu regne li fabriquessin els formatges més saborosos.

Però darrerament hi havia una altra cosa que el preocupava. Resulta que l’olor dels formatges havia atret centenars de ratolins que es passejaven pel palau com si fossin a casa seva. I el pitjor era que es menjaven els formatges del soldà.

Finalment, un dia que va trobar un ratolí dins el formatge que s’estava menjant, es va empipar tant que va enviar a buscar els seus tres consellers i els va dir que, si l’endemà no havien desaparegut tots els ratolins del palau, els desterraria del seu regne per sempre més.

Els tres consellers, que encara eren més ignorants que el soldà, es van quedar molt preocupats i no sabien què fer. Després de molt pensar van arribar a una solució i l’endemà van ordenar als criats que portessin tots els gats de la ciutat cap al palau. Quan els ratolins van veure els gats van fugir corrents, i el soldà es va quedar més content que unes pasqües.

Però la seva alegria no va durar gaire, perquè els gats es trobaven tan bé al palau que no volien marxar. Corrien amunt i avall del palau, des del saló del tron fins a la cuina, i fins i tot esgarrapaven la cara del soldà. Dins el palau només se sentia els marrameus dels gats.

El soldà, a qui no li agradava gens viure amb els gats, va enviar a buscar els consellers una altra vegada i els va demanar que el salvessin d’aquells gats. Els consellers es van passar tota la nit desperts buscant una solució. L’endemà van ordenar als criats que portessin tots els gossos que poguessin trobar a la ciutat. Quan els gats van veure els gossos van fugir corrents i el soldà es va quedar més content que un gínjol.

Però la seva alegria no va durar gaire, perquè els gossos es trobaven tant bé al palau que no volien marxar. Corrien amunt i avall del palau mossegant a tothom. El soldà, que no podia suportar els gossos, va cridar un altre cop els tres consellers i els va ordenar que fessin alguna cosa per treure els gossos del palau. Després de molt pensar se’ls va acudir una idea i l’endemà van dir als criats que anessin a buscar uns quants lleons forts i grans. Quan els lleons van arribar al palau tots els gossos es van escapar i el soldà es va quedar més content que unes pasqües.

Però la seva alegria no va durar gaire, perquè els lleons es trobaven tan bé al palau que no volien marxar. Com que els lleons eren tan grossos, la gent del palau tenia molta por, a més a més amb els seus rugits no deixaven dormir a ningú. El soldà que tenia molta por dels lleons, va cridar un altre cop els tres consellers i els va ordenar que fessin alguna cosa per fer fora els lleons del palau abans que es mengessin a tothom.

Els consellers van pensar molt i molt i finalment van decidir enviar a buscar un ramat d’elefants. Quan els lleons van veure els elefants van fugir amb la cua entre les cames. I el soldà en veure que no quedava cap lleó es va posar molt content. Però la seva alegria no va tornar a durar gaire, perquè els elefants es trobaven tan bé al palau que no volien marxar. Amb les seves grans potes ho feien malbé tot i el pitjor era que xafaven tots els formatges del pobre soldà. El soldà, que estava molt enfadat i no sabia què fer, cridava contínuament els seus consellers que fessin alguna cosa abans que els elefants el tornessin boig.

Aquesta vegada els consellers realment no sabien què fer i demanaven a tothom quina cosa podia fer por als elefants perquè ja estaven desesperats. Per fi un criat els va dir que havia llegit en un conte que els elefants tenien por dels ratolins. Els consellers estaven contents i van anar a veure el soldà i li van explicar que, per fer fora els elefants del palau, haurien de tornar els ratolins. El soldà es va aixecar cridant que no volia de cap manera que els ratolins tornessin al palau i es mengessin els formatges. Però els consellers li van dir que l’única cosa que feia por als elefants eren els ratolins i finalment el soldà va haver d’acceptar. Quan van arribar els ratolins, els elefants van fugir cridant com bojos.

Ara els ratolins tornen a córrer per tot el palau i continuen menjant-se els formatges del soldà, però el soldà no està enfadat perquè pensa que és preferible viure amb els ratolins que no pas amb els elefants.





Yosaku i l’ocell màgic



Tsuyoki Yama

(Japó)



a molts anys hi havia un noi molt pobre, que vivia en una caseta al mig d’un bosc. Aquest noi s’anomenava Yosaku. En Yosaku es guanyava la vida recollint llenya a la muntanya per després vendre-la a la ciutat.

Un dia que nevava i feia molt fred, Yosaku va anar a vendre la llenya. Dels diners de la venda es comprà menjar. Pel camí de tornada sentí uns sorolls estranys. S’hi acostà i va veure un ocell en una trampa.

—Pobre ocell —va dir Yosaku—. Ara t’ajudaré.

El deslligà de la trampa. L’ocell va marxar volant, content, fent vols d’alegria pel cel i donant-li les gràcies a Yosaku.

Yosaku, que tenia molta gana i molt fred, se’n va anar cap a casa seva. Mentre encenia la llar de foc, van trucar a la porta.

—Qui deu ser ? —es preguntà Yosaku.

Quina sorpresa! Quan obrí la porta es trobà una noia preciosa, que tenia molt de fred. Yosaku, que era bo, li va dir:

—Passa i escalfa’t.

Yosaku va preguntar a la noia on anava, i ella li va dir que anava a visitar un familiar que vivia a prop d’aquell camí.

—És de nit —va dir Yosaku.

I ella li va demanar per quedar-se a dormir aquella nit ja que era molt freda.

—Sí, m’agradaria, però sóc pobre, i no tinc llit, tampoc gaire menjar.

—No em cal, gràcies.

—Doncs bé, pots quedar-te —va dir Yosaku.

Durant la nit la noia va fer tota la feina de la casa.

Quan Yosaku, al matí, es va despertar i va veure tot tan net i ordenat es va posar molt content.

Va continuar nevant un dia i un altre.

I ella li va preguntar:

—Puc quedar-me fins que acabi de nevar?

—És clar que sí —va dir Yosaku.

Passaven els dies i no parava de nevar.

Yosaku i la noia es van enamorar i un dia ella li va dir a Yosaku:

—Què et vols casar amb mi? I així sempre estarem junts.

—Sí —va contestar Yosaku.

—A partir d’avui em pots dir Otsuru —va dir la noia.

Després de casar-se ella va treballar molt i ajudà molt al seu marit. Yosaku era molt i molt feliç.

Un dia, quan Yosaku sortí per vendre la llenya, Otsuru li demanà que comprés fils. Otsuru preparà mentrestant el teler per teixir. Quan van tenir els fils, Otsuru va demanar a Yosaku que no entrés a l’habitació mentre ella estigués teixint la roba.

Otsuru va passar tres dies teixint sense sortir de l’habitació i no menjava ni dormia. Quan va acabar de teixir va sortir de l’habitació i immediatament li ensenyà el teixit AYANISHIKI a Yosaku. Yosaku quedà meravellat:

—Quina roba més bonica!

—Podries vendre el teixit a la ciutat i així podries treure molts diners —va dir-li Otsuru.

Yosaku quan anava a la ciutat anava dient als senyors rics si volien AYANISHIKI.

Però el rei, mentre passava pel mercat, va veure aquell teixit d’AYANISHIKI tan bonic i el va voler comprar. Llavors li va donar molts diners a Yosaku per aquell teixit tan i tan bonic.

Yosaku tornà a casa molt content i li va donar les gràcies a la seva esposa Otsuru. I li va dir que el rei volia més AYANISHIKI.

—Ja en faré més —va contestar Otsuru.

Aquesta vegada també trigà quatre dies per fer-la sense ni menjar ni dormir. Estava molt dèbil, quan va sortir de l’habitació.

Ella va dir:

—He acabat de fer-lo però és l’última vegada que ho faig.

—Sí, sí —va dir Yosaku— si tu et posessis malalta, jo patiria molt.

Yosaku va portar al rei el AYANISHIKI i aquesta vegada també li va donar molts diners.

—Però per fer el quimono de la princesa —li va dir el rei— necessitaré més teixit.

Yosaku li va dir que ja no se’n podia fer més, que era impossible; però davant l’amenaça del rei que, si no ho feia, el degollaria, Yosaku va haver de cedir a la força.

Yosaku li va dir a Otsuru que hauria de teixir per última vegada un altre AYANISHIKI. Otsuru va dir que ja ho faria i va començar a teixir a la seva habitació com les altres vegades.

—Estic molt preocupat, triga molt a sortir de l’habitació; cada vegada s’aprima més.

Com que ell estava tan trist, volia mirar com es trobava Otsuru.

Ja no tenia paciència. Va trencar el compromís i va mirar dins de l’habitació.

Oh! Un ocell! Un ocell estava teixint amb les seves plomes. Llavors l’ocell es va girar i va veure Yosaku i es transformà en Otsuru.

—Al final m’has descobert el secret. Jo sóc l’ocell que un dia vas ajudar. He vingut per tornar-te el favor, però he de marxar perquè ja saps el meu secret!! —Otsuru li va dir.

—Perdona’m! No marxis! —li va dir Yosaku.

Però ella es va transformar en ocell una altra vegada i se’n va anar.

Yosaku va cridar plorant:

—Espera’m si et plau, torna aquí!

L’ocell es va enlairar fent uns sons de tristesa.





Benet de Montgarran

o el naixement de les Ardenes



Olivier Hecquet

(Bèlgica)



emps era temps, Benet de Montgarran regnava a les terres de Namur, el castell del qual, encastat dins la roca d’un alt turó, dominava des de les torres tota la dàrsena de la Meuse.

Llavors les Ardenes encara no existien; vet aquí que aquesta història parlarà del seu naixement.

Benet de Montgarran tenia les terres més belles del país, els boscos farcits de caça i, per la seva bondat natural, mai no va abusar del seu dret senyorial damunt les gents de les seves terres. Era estimat pels serfs i pels pagesos, fins i tot, es podria assegurar que en trenta milles a la rodona no hi havia cap país més pròsper i plàcid, on s’organitzaven festes i torneigs, i sempre la cervesa hi corria a dojo.

No cal dir que va tardar poc a sorgir l’enveja dels senyors veïns envers Benet i les meravelles del seu país. Les seves collites eren menys riques i la seva caça menys abundant de bestiar i volateria. Malgrat tot, estaven massa ocupats a guerrejar entre ells i preferien deixar Benet en pau.

Hi havia un altre personatge que estava força descontent de la joia que envoltava Benet i el seu poble. Aquest, mestre dels maleficis, fort com cent homes i alt com una muntanya, ple de tanta maldat com el Senyor de bondat, era el diable.

Després d’una llarga nit de deu anys, el diable va sortir de les tenebres i des d’una gruta va contemplar la terra. Per arreu les gents es barallaven, es mataven, cremaven les cases i les collites es perdien. El diable estava tranquil, l’home feia el mal sense la seva ajuda, era hora de tornar a dormir.

De sobte, la seva mirada va topar amb la dàrsena de la Meuse, i les belles terres i el castell de Benoit, que dibuixava les seves torres al cel. Va veure les gents dansar i gaudir, i les collites que creixien impacientment als camps.

Des d’aquell moment, realment enfadat, gairebé embogit, va proposar-se acabar amb tot allò que havia vist. Va enviar-hi bruixots, dimonis, llops ferotges i totes aquelles bèsties dolentes i diabòliques que va trobar per envair i destruir les terres de Benet. Segur de la seva victòria es tornà a atrinxerar, més calmat, dins les tenebres.

Els bruixots llançaren maleficis damunt les collites, els llops sovintejaren els llogarets, les bèsties ferotges devoraren els nens dels pagesos, els dimonis van inundar el país amb tempestes i després el van castigar amb dies de sequera fins que tan sols hi va quedar la por, la fam i la desolació.

Benet de Montgarran veia declinar, poc a poc, la prosperitat del seu país; la gent se sentia trista i sense joia i les terres esdevenien cada cop més pobres. És en aquell moment quan decideix organitzar batudes al bosc per caçar les bèsties ferotges, atrapar els bruixots i cremar els seus caus, i ajudat per màgics bons, amb els seus poders, va aconseguir fer fugir els dimonis i les bèsties malfactores.

Aviat van desaparèixer del país totes les plagues, i de mica en mica, van tornar la tranquil·litat i la joia perdudes.

Dos anys després el diable es va despertar per contemplar la seva obra destructiva damunt el domini de Benet. La seva sorpresa va ser gran en tornar a veure un poble feliç, amb granges farcides de riques collites i el castell de Benet que continuava imponent dominant la plana. Traient fum pels queixals i més decidit que mai a acabar amb aquell petit paradís, va imaginar una nova estratègia per fer que d’una vegada i per sempre hi regnés el mal.

Una nit, es va esmunyir hàbilment dins els somnis d’un senyor veí de Benet i li suggerí conquerir aquelles belles terres.

Enlluernat per aquella brillant idea i per la victòria que el diable li havia fet somniar, el senyor muntà un gran exèrcit decidit a envair les terres veïnes.

Aviat van arribar a les portes d’aquell fantàstic territori els soldats i el seu senyor. Benet, en veure-ho, va fer venir tot el poble per refugiar-lo als soterranis i grutes amagades dins el turó on s’enlairava el seu castell. Tothom hi anava carregat de blat i d’animals per poder subsistir un segle sencer.

Un cop dins d’aquelles terres, el senyor enemic va trobar totes les cases buides, els pagesos havien desaparegut i el silenci, trencat pel lleu murmuri del vent, era l’únic habitant del poble. En adonar-se de la situació, va optar per anar directament al castell i allà va dirigir les seves tropes.

Però Benet estava protegit per la Meuse, aquell turó alt i escarpat. El castell no tenia cap més accés que el pont llevadís, completament aixecat. Així, malgrat els esforços i totes les seves armes, el senyor enemic no va poder entrar mai al castell per envair-lo. Aleshores va decidir assetjar-lo i va instal·lar el seu campament al voltant del turó. El que ell no sospitava és que Benet estava sobrat de provisions i sis mesos més tard encara no s’havia rendit.

Avorrit de la situació, Benet va enviar un home a l’exterior amb una missió: fer-se passar per un servent del senyor assetjador i, mostrant-li un gran neguit i una forta inquietud, donant-li un missatge urgent: estaven atacant les seves terres! Havia de tornar-hi el més ràpidament possible.

Tal dit, tal fet. En tres dies, el senyor, patint per la integritat del seu castell, va aixecar el setge i el campament i va abandonar el país de Benet de Montgarran.

Quan va arribar a casa seva es va adonar de la jugada d’en Benet, però no va tenir esma de tornar-lo a atacar.

Les terres de Namur van retrobar la pau, les granges sobreeixien de bones collites i la gent no parava de festejar-ho.

Dos anys després, el diable sortí de la seva llarga nit i de les profunditats de la terra per veure si definitivament regnava la desgràcia a les terres de Benet. Però encara va veure un poble feliç.

Aquest cop, realment fora de si, va decidir destruir aquell paradís amb les seves pròpies mans. Va anar a cercar una roca immensa dels fons del mar, que era dues vegades més alta que ell. Se la va carregar a l’esquena i va partir cap a les terres de Namur. Va caminar dos dies i dues nits amb el farcell al cim, va travessar Europa, de Portugal fins a França, i aviat va arribar al país de Benet.

Aquest, avisat per un màgic que el diable venia decidit a destruir el seu castell i el seu país, va buscar amb astúcia la solució per evitar aquell desastre. A la fi la va trobar: va acumular totes les sabates més velles i destrossades de les soles que va poder aconseguir del seu poble i vestit amb parracs, com si d’un pobre viatger es tractés, va anar a la recerca del diable.

Va caminar llargues hores fins que el va trobar, sufocat, mort de fatiga i amb els peus enfonsats sota la gran roca.

Com va poder va demanar a Benet, prenent-lo per un simple viatger:

—Queden molt lluny les terres de Benet de Montgarran?

—No es pot imaginar quant! Va dir aclaparat en Benet. Mireu, jo vinc d’allà i ja he gastat totes aquestes sabates!

El diable va quedar abatut. Va renunciar al seu projecte destructor per tornar a la profunditat de les tenebres, deixant allà la pedra immensa, que va rodar per terra fent un gran soroll.

Després d’aquell dia, Benet de Montgarran no va haver de patir pels atacs de ningú i va viure en pau a les seves terres. Pel que fa a la roca que havia de destruir el seu domini, encara avui dia resta allí, on han crescut boscos espessos. Són els que ara es coneixen com els boscos de les Ardenes.





El Petit heroi de Haarlem



Antoine Tromp

(Holanda)



ola! Em dic Antoine i, com vosaltres ja sabeu, vaig néixer en un país que és molt lluny d’aquí que es diu Holanda.

Al meu país passa una cosa que no succeeix en cap altre i és que la terra està més avall que el mar. Sí, sí, els holandesos tenim un país molt petit i per això ens hem hagut d’empescar la manera de construir una espècie de grans muralles, unes parets molt altes i gruixudes per arreu on les onades podrien cobrir la terra; i aquestes muralles aturen el mar i així tenim el país una mica més gran perquè hem pres terra al mar. Aquestes grans muralles s’anomenen dics i són tan amples com una carretera.

Ja podeu comprendre que aquestes parets han d’ésser molt fortes perquè en depenen els sembrats, les masies i les vides dels habitants d’Holanda. Fins les criatures més petites saben que una esquerda als dics seria una cosa horrible.

Prop de la vila de Haarlem, tan coneguda per les seves tulipes, hi viu un noiet que es diu Hans. Un dia, amb el seu germanet se’n van anar a passejar pels dics. Van arribar molt lluny, molt lluny, tan lluny que ja no es veien cases ni masies, només camps d’ordi i flors camperoles.

En Hans estava cansat. Va enfilar-se dalt del dic i s’hi va asseure, mentre el seu germà es quedava a baix collint violetes.

Tot d’una, el germanet va cridar:

—Hans, vine! Mira quin foradet més petit! En surten unes bombolles com si fossin de sabó.

—Un forat? On? —va preguntar en Hans.

—Aquí mateix, al dic! —va fer el petit—. L’aigua hi passa.

—A veure!

—I ara! —va cridar en Hans. I deixant-se relliscar avall ho va mirar.

Era un foradet, un foradet molt petit que deixava sortir una gota d’aigua com una bombolla.

—Un forat en el dic! —va dir en Hans esglaiat—. Com ens ho farem?

Va mirar cap a la dreta: ningú; cap a l’esquerra: ningú; per totes bandes, tan lluny com li abastava la vista: no hi havia ni una ànima enlloc.

I la vila era lluny, tan lluny…

En Hans va tornar a mirar el forat; tot de gotes n’anaven sortint: glop, glop, glop!

En Hans sabia que l’aigua engrandiria ben aviat el forat si no el tapaven ràpidament. Què faria doncs? Correria cap a la vila? I mentrestant què? Ara les gotes ja eren com un filet d’aigua que rajava sense aturar-se i, al voltant del forat, el ciment s’anava humitejant. Tot d’una, Hans va tenir una idea. Va ficar l’índex al forat i el va tapar del tot. Aleshores, va dir al seu germanet:

—Corre, corre, de pressa, Dieting! Digues a la gent que hi ha un forat al dic. Digues que s’afanyin, que jo el tindré tapat mentre no arribin.

El petit, per la mirada del germà, va comprendre que la cosa era greu, i va arrencar a córrer tant com podia.

En Hans, agenollat davant el mur, i amb el dit pitjant dins el forat, mirava el seu germanet com corria i s’anava fent cada vegada més petit. Ben aviat no va fer més mota que un pollet; després, va semblar un punt fosc; després, no res; en Hans es va trobar sol tapant el forat amb el dit.

De l’altra banda, sentia el glo! glo! de l’aigua, i, de tant en tant, una onada més forta llançava unes gotes d’escuma que li esquitxaven els cabells.

De mica en mica, la seva mà s’anava enrampant; va provar de fregar-se-la amb l’altra, però cada moment es quedava més freda. Va mirar el llarg camí que menava a la vila: ni una ànima! El fred anava muntant pel braç fins a l’espatlla. Després, unes doloroses punxades i uns forts tremolors li van començar pel dit i li arribaven al colze. Li semblava que feia hores i hores que el seu germà havia marxat. Es trobava tan sol i tan cansat… va recolzar el cap contra el dic per agafar un xic de força i li va semblar que, a l’altra banda, la mar mormolava:

—Jo sóc l’oceà. Ningú no pot lluitar contra mi. Qui ets tu, espurna de minyó, per a privar-me de passar? Val més que fugis.

El cor d’en Hans bategava amb grans batecs. Que trigaven a venir! No arribarien mai?

I l’aigua xarbotava contra el dic:

—Passaré, passaré, passaré! Quedaràs ofegat, ofegat, ofegat! Fuig, mentre hi ets a temps!

En Hans va estar temptat de treure el dit. En tenia tanta de por! Però si el retirava, què? El forat s’engrandiria i esbotzaria el mur. Va estrènyer les dents i va pitjar amb el dit encara més fort.

—No fugiré, no fugiré! —va cridar—. I no et deixaré passar!

En aquell moment que es van sentir veus. Lluny, molt lluny del camí, es veia una polseguera i tot de gent que corria. Eren els homes de la vila. Molt aviat va reconèixer el seu pare i els veïns. Portaven pales i senalles. I tot corrent cridaven: «Ja venim, ja venim; aguanta fort!».

Al cap d’un moment, ja hi eren. I quan van veure el pobre Hans, pàl·lid de fred i de sofriment, van córrer a treure’l d’allí. El seu pare el va prendre en braços, va fregar-li els membres entumits i els homes li van dir que era un veritable heroi i que havia salvat el poble.

Quan el dic va quedar ben afermat, van retornar a Haarlem duent en Hans en triomf damunt les espatlles de tots. I heu de saber que aquesta història jo us l’he pogut explicar perquè visc a Haarlem i en Hans és amic meu.





Mawu i els seus fills



Agnès Agboton

(Dahomey — Benin)



iuen els vells del meu poble que quan el sol s’amaga ja a l’altra banda de la plana, darrere els arbres gegantins, i en el poblat es comencen a encendre els focs del sopar, que fa molt temps, quan els homes i les divinitats vivien plegats encara i la terra era dolça, Mawu —el més gran de tots els déus, el creador de tot el que existeix— veia, content, orgullós, com creixien els seus fills: Alo (que vol dir braç), Adogo (que vol dir panxa) i Afo (que vol dir peu). Era una família unida que s’estimava.

Però un dia, quan va estar segur que no era ja un estrany a la terra i que l’harmonia regnava a la seva petita família, Mawu va decidir que era hora ja de tornar al seu reialme. Va reunir, doncs, els seus tres fills i els va dir:

—Fills meus, m’estic fent vell i tinc ganes de tornar al lloc d’on vaig venir, ja sou prou grans per quedar-vos sols. Estimeu-vos, sigueu solidaris. Ajudeu, sempre que pugueu, els qui ho necessitin. No menyspreeu ningú perquè ningú no és menyspreable, doneu almoina a qui ho necessiti i, per sobre de tot, no oblideu els meus consells i així tindreu una vida feliç.

Mawu va afegir que els consells que els acabava de donar eren el més preciós de la seva saviesa, allò que més s’estimava.

Els tres nois van prometre que seguirien aquelles recomanacions. Així, doncs, al cap d’uns quants dies Mawu es va vestir amb el seu gran mantell daurat, va agafar el ceptre i les insígnies del seu rang, els meravellosos objectes de la divinitat i màgicament va anar enlairant-se fins a desaparèixer de la vista dels qui l’acomiadaven, els quals obrien de bat a bat els seus ulls admirant el poder del pare dels déus.

Els tres fills es van fer homes, cuidaven les seves collites, menjaven tot el que necessitaven i, quan arribava la nit, s’asseien amb els seus, parlaven i reien tot bevent el deliciós vi de palma.

Tots tres havien arribat a gaudir d’una brillant situació. Alo, el braç, vivia en una casa molt gran, envoltada per la densa vegetació del bosc; la llar d’Adogo, la panxa, era més petita i s’aixecava enmig dels seus camps que li donaven molta fruita, gra i verdura.

També Afo, el peu, vivia bé, el seu bestiar es multiplicava molt, tenia porcs, pintades i petites cabres que trescaven ací i allà, donant-li llet i carn quan la necessitava.

Però Alo i Afo semblaven haver oblidat els consells del seu pare, el gran Mawu, i la seva vida anava depravant-se. Menyspreaven els pobres, maltractaven la gent menuda, la seva riquesa els omplia d’orgull i humiliaven la gent de condició més baixa amb la seva actitud i el seu tracte.

Adogo, en canvi, era modest i pels seus actes es veia que no havia oblidat les recomanacions del pare. Al contrari dels seus germans, donava almoina a qui la demanava, a casa seva hi havia sempre menjar per a qui tenia gana, visitava els seus germans i, quan estaven malalts, els cuidava i se’n preocupava.

I passaven els dies, i passaven els mesos, arribaven les pluges i la terra podia beure l’aigua dels núvols, el preciós aliment de la vida, i arribava l’estació seca i creixia el gra de mill i s’anaven inflant els nyams, omplint de riquesa aquell indret on, un dia, Mawu va creure que havia arribat l’hora que els seus fills emprenguessin el camí dur de l’home adult, de l’home recte i solidari.

Però el pare dels déus portava massa temps allà dalt, començava a enyorar els seus fills i va decidir tornar a visitar-los. Es va posar les seves més majestuoses vestidures i, quan estava ja a punt d’anar-se’n, el mirall d’una llacuna li va permetre contemplar la seva imatge. I llavors va tenir una idea. Va voler verificar si els seus fills havien fet cas dels seus consells i va decidir visitar-los sense que sabessin qui era. Dit i fet, es va transformar en un lleó vell i sense forces i es va plantar davant de la porta del seu fill Alo, el braç. Amb una pota feble i fatigada va haver de trucar moltes vegades abans que l’obrissin. Quan, per fi, Alo va aparèixer, després de comprovar qui era el que trucava, li va dir:

—Què vols vell lleó?

—Vinc de molt lluny —va contestar Mawu.

—Què em podríeu donar aigua, menjar i llit per reposar?

—Fora d’aquí, ves-te’n, no tenim res per a un lleó vell i ronyós com tu.

Decebut i cansat, Mawu va prosseguir el seu camí fins a la casa del segon fill, Afo, el peu. Aquesta vegada, però, s’havia transformat en una vella; l’actitud d’Afo va ésser com la del seu germà. Sense apiadar-se de la pobra dona, li va negar l’aigua, el menjar i el repòs que demanava. Mawu es va sentir molt decebut, estava realment cansat i quasi s’arrossegava; va pensar, però, que encara li quedava una oportunitat i es dirigí, aleshores, a casa del seu tercer fill, Adogo, la panxa.

Quan hi va arribar les cames començaven a fer-li figa, estava molt cansat, tenia molta set i temia que també el més petit hagués oblidat els seus consells i recomanacions. Però Adogo el va rebre amb els braços oberts, va fer que li preparessin aigua per rentar-se, li va servir un àpat amb el bo i millor dels seus queviures i li va preparar un jaç on la vella es va adormir de seguida.

Quan Mawu va haver reposat, i encara disfressat de pobra vella, va cridar Adogo i li va demanar que anés a buscar els seus germans.

Encara que un mica sorprès, Adogo va voler complaure la dona i, quan els tres fills van arribar, Mawu recuperà el seu aspecte de divinitat formidable i els va recordar els seus consells i recomanacions, tot el que els havia dit abans de deixar-los sols a la terra. Els va recordar els seus actes, la seva vida i, per a castigar uns i premiar l’altre, va afegir que, en endavant, ballarien una bella dansa sense música:

—Adogo —va manar—, posa’t aquí al mig. Adogo va obeir.

—Alo, posa’t ara a sobre d’Adogo. I Alo així ho va fer.

—Afo, tu et posaràs sota el teu germà Adogo i l’aguantaràs.

Quan els tres germans van haver executat les ordres del pare, Mawu va afegir:

—Serà així per sempre més. Tu, Adogo, en mig dels teus dos germans, ets el rei. I ells seran els teus esclaus. A partir d’ara ja no et caldrà treballar mai més i sempre tindràs menjar suficient, menjaràs quan tinguis gana. No t’hauràs d’esforçar i podràs anar allà on vulguis.

Des de llavors, doncs, Adogo, la panxa, és veritablement un rei. Afo, el peu, camina per a ell. Alo, el braç, treballa i carrega per a ell. I serà sempre així mentre els homes tinguin panxa, tinguin peus, i tinguin braços.

Mawu ho va decidir.





Els quatre dracs



Han-wei Liu

(Zhejian, Xina)



a molt i molt, al principi dels temps, no hi havia rius ni llacs sobre la terra; només el mar de l’Est, on vivien quatre dracs: el drac llarg, el drac groc, el drac negre i el drac perlí.

Un dia els quatre dracs van volar des del mar fins al cel, van perseguir els núvols i s’hi van endinsar. De sobte, el drac perlí va rugir i va assenyalar cap a la terra. Els altres tres dracs es van aplegar al seu costat i van mirar entre els núvols en la direcció que el drac perlí assenyalava.

Van veure molta gent fent ofrenes extraordinàries i cremant bastons d’encens. Una vella, agenollada damunt la terra pelada amb un nen prim als braços, cridava: «Déu dels cels, per favor, envia’ns pluja perquè puguin viure els nostres fills».

Els dracs van veure que els camps d’arròs eren secs i els conreus s’havien fets malbé, i que els arbres sense fulles semblaven esquelets. Era evident que no havien tingut pluja durant molt de temps.

—Que prima i feble està la gent —va dir el drac groc—. Si no plou aviat, moriran. —Els altres dracs van fer que sí amb el cap—. Vinga, anem a demanar a l’emperador Jade que plogui —va suggerir el drac llarg, i es van enlairar des dels núvols i van volar cap a l’allunyat palau celestial de l’emperador Jade. Al totpoderós emperador Jade no li va agradar gaire l’arribada poc cerimoniosa dels dracs.

—Com goseu interrompre la meva feina tan important de fer-me càrrec del cel i de la terra i de tota la resta? Torneu al mar i comporteu-vos!

—Però majestat, els conreus s’estan assecant i la gent s’està morint de gana! —va dir el drac llarg—. Per favor, envieu-hi pluja de seguida!

L’emperador Jade volia tornar al seu somieig, de manera que va fer veure que s’hi avenia.

—Ah, d’acord! —va dir—. Ara torneu-vos-en, que ja hi enviaré pluja demà.

—Gràcies, majestat —van dir a l’uníson els quatre dracs, i van tornar volant, feliços, cap a la terra. L’emperador Jade va fer un senyal a un miler de fades celestials perquè cantessin la seva tonada preferida, va badallar i es va quedar adormit.

Van passar deu dies i no va caure ni una gota de pluja. La gent estava cada cop més i més afamada. Menjaven l’herba mústia, rossegaven les branques nues dels arbres, xuclaven pedres i mastegaven l’argila seca.

Els quatre dracs es van adonar que l’emperador Jade només pensava en el propi plaer i que no es preocupava gens de la gent. Aleshores, després de mirar llargament el vast mar de l’Est, el drac llarg va tenir una idea.

—El mar, que no és ple d’aigua? Hem d’absorbir-la tota i escopir-la cap al cel. Caurà com pluja i salvarà els conreus i les gents.

Els altres dracs van convenir que havien de provar de fer alguna cosa, i aquesta idea era l’única que tenien.

Van sobrevolar el mar i van xuclar aigua amb la boca. Després es van tornar a enlairar sobre els núvols i van escopir l’aigua pertot arreu. Van volar amunt i avall moltes vegades, xuclant i escopint, xuclant i escopint, fins que l’aigua del mar va caure en forma de pluja.

—Plou! Plou a bots i barrals! —cridava amb alegria la gent, i els nens saltaven els bassals. Van brollar rierols, després van córrer sobre els camps d’arròs fets malbé, i rebrots verds van alçar el cap enlaire mirant la pluja que queia.

L’emperador Jade estava furiós i va ordenar als seus generals celestials que capturessin els quatre dracs.

—Com goseu fer ploure sense el meu permís? —va bramar quan van portar-li els dracs al davant—. Es l’última vegada que em desobeïu!

Va manar al déu Muntanya que li portés quatre muntanyes per posar-les sobre els dracs, de manera que no poguessin fugir mai més. El déu Muntanya va fer que quatre muntanyes llunyanes travessessin l’aire volant i aterressin sobre els quatre dracs.

Així doncs, els dracs van haver de quedar-se allà, amb les muntanyes al damunt per sempre més. Tanmateix, no se’n penedien i estaven més decidits que mai a ajudar sempre la gent d’aquell lloc. Es van convertir en rius, fluint des de les muntanyes, travessant la terra ara fèrtil i morint al mar.

I així es van formar els quatre grans rius de la Xina: el Heilongjian (el drac negre) al nord, llunyà i fred; el Huang He (el drac groc) al centre; el Changjiang (Iang-Tsé o riu llarg) al sud remot i el Xi Jiang (perlí) al sud, llunyà i tropical.





Els gegants Finn i McConigle



Bryant Keogh

(Irlanda)



inn era el gegant més gran i més valent de tot Irlanda. Les seves accions eren conegudes per arreu. Finn tenia un polze que ho sabia tot: quan el xuclava, podia dir què estava passant a qualsevol lloc d’Irlanda i predeia el futur.

Hi havia un gegant a Escòcia que era igual que Finn. Es deia McConigle. McConigle era un gegant ferotge, i quan pujava dalt d’un turó, la terra tremolava sota els seus peus. Un dia va aplanar un llamp d’un sol cop de puny, li va donar la forma d’una crep i se’l va ficar a la butxaca com a record. També es posava el dit del mig a la boca i el xuclava i era capaç de veure que passava. Fins aleshores els dos gegants no s’havien trobat mai, però McConigle tenia la intenció de visitar Irlanda per lluitar amb Finn i vence’l.

Un dia que Finn era lluny de casa, en la distància va veure un missatger que galopava en direcció a ell. El missatger va anunciar que Finn havia de tornar a casa de seguida, i després li va xiuxiuejar a l’orella alguna cosa que el va fer estremir de ràbia.

Finn es va aixecar i va arrencar un gran avet, el va sacsejar per treure’n l’argila i amb el ganivet li va donar forma de bastó per caminar. Veure caminar Finn era com veure moure’s una muntanya, i en un tres i no res ja havia travessat un comtat i anava de dret a casa seva. Quan pujava pel vessant d’un turó, va veure en el fang petjades tan grans com les seves. De fet, tenien exactament la mateixa forma que les seves. Finn va exclamar «Ja és aquí!», i per primera vegada va tenir por i va dubtar. Mai no havia trobat un gegant de peus tan enormement llargs i amples com els seus.

El palau de Finn era situat al cim d’un turó que es deia Mardemans, un turó que estava de cara a una altra muntanya, anomenada Culamore, i enmig de totes dues hi havia una gorja fonda. Finn havia col·locat allí el palau per poder veure els seus enemics a molta distància.

—Oh, gerdera de bosc meva —va dir Finn en veure la seva dona Oonagh, que s’havia trenat el cabell i s’havia posat un vestit de seda molt bonic. Finn va preguntar-li de seguida si la raó per la qual ella l’havia fet anar a buscar era certa.

—Sí, Finn —va dir Oonagh, i va començar a explicar-li que McConigle havia plantat les tendes de campanya a l’altre extrem de la província, que tenia aquell famós llamp a la butxaca, i que s’anomenava a si mateix l’Invencible. Finn es va ficar el polze a la boca per verificar totes aquestes coses i va comprovar que eren veritat.

—Finn, estimat, no et mosseguis el dit! —va dir-li Oonagh ben suaument mentre el feia entrar a la casa, on ja hi havia el dinar preparat. Finn va començar menjant-se setze ous d’ànec, vuit costelles de porc i tres cebes crues d’aperitiu. El plat principal era una cuixa de cérvol rostit molt calent ofegat amb baies i amb tota mena d’herbes. Però tant era el que mengés o begués: a causa de la preocupació, Finn tenia les celles arrugades i una arruga al nas, gran com una esquerda del pont.

—Amor meu —va dir Oonagh— el guanyaràs, sempre ho fas.

Però Finn va fer que no amb el cap i va contestar que allò era molt arriscat perquè, d’acord amb el seu polze, ell i McConigle tenien la mateixa força, menjaven la mateixa quantitat de menjar, pesaven igual i eren idèntics en gosadia, saviesa i astúcia.

—Què més et diu? —va preguntar-li Oonagh; Finn es va ficar el polze dret a la boca i va tancar els ulls per tal de concentrar-se.

—Ja ve —va dir Finn—: és a baix, a Dungannon —i aleshores es va aixecar d’un salt.

—Quan arribarà? —va preguntar Oonagh.

—Serà aquí ben aviat —va dir Finn, començant-se a posar la samarreta i la jaqueta.

Va mirar la seva dona, i per primer cop ella va veure-li por i recel als ulls. Va decidir que hauria d’ajudar-lo fent ús dels seus propis encanteris. Oonagh també tenia poders màgics. Va dir a Finn que l’ajudaria perquè vencés.

Oonagh se’n va anar corrents cap al portal per donar un missatge a la seva germana, que vivia a la muntanya d’enfront, Culamore.

—Grània —va dir Oonagh—, ets a casa?

—Sóc a l’hort —va dir Grània—; estic collint baies per fer-ne un pastís.

—Corre al cim del turó i mira al teu voltant, i digue’ns si veus res de dolent —va dir-li Oonagh.

Van esperar uns minuts, mentre Finn es passejava amunt i avall i els criats el ventaven amb unes fulles enormes.

—Ja hi sóc —va dir Grània.

—Què veus? —va preguntar-li Oonagh.

—Oh, no m’ho puc creure —va exclamar Grània—. Veig el gegant més gran que he vist mai sortint del poble de Dungannon.

—Com és? —va preguntar Oonagh.

—És una cosa terrible de mirar —va dir Grània, i va descriure un gegant d’uns dotze peus d’alçada, amb uns cabells que li arribaven per sota la cintura, la cara rubicunda com la de qualsevol gegant, excepte que ell la tenia tacada de sang, i el més esfereïdor de tot, els seus tres ulls. Tenia un ull al mig del cap que rodava com les agulles d’un rellotge. No solament era la terra que s’estremia sota els seus peus, sinó que també els ocells dels arbres es morien de terror.

—Ve per apallissar en Finn —va dir Oonagh a la seva germana.

—Estic amb en Finn —va respondre Grània, i aleshores va explicar que el gegant havia agafat un boc blanc i li estava retorçant el coll, i evidentment anava a menjar-se’l cru.

—Et diré què pots fer —va dir-li Oonagh—: crida’l i digues-li que pugi on ets a fer una queixalada.

—I per què? —va preguntar Finn, incapaç de seguir la velocitat de pensament de la seva dona.

—Estratègia —va contestar Oonagh—, estratègia.

Grània els va dir que estaria contenta d’ajudar i que entretindria el monstre, però que només tenia una miqueta de cansalada i mantega.

—Tant és —va dir Grània—, li donaré sopa de bruc i hi ficaré escorça tallada perquè s’indigesti.

—Bona sort —li va dir Oonagh, fent l’ullet a Finn.

—M’enfilarà amb l’ast i em rostirà —va dir Finn.

—No diguis bestieses! —li va contestar Oonagh, encara que, per dir-vos la veritat, la geganta es veia en una situació on ella mateixa podria ser una deliciosa queixalada, un petit bunyol pel sopar del gegant.

—Estic perdent el coratge. Perdré l’honor —va dir Finn.

—Dos caps són millor que no pas un de sol —va dir Oonagh mentre es dirigia cap al lloc on guardava els fils màgics. Va arrancar nou fils de llana de diferents colors i els va trenar en tres trenes, amb tres colors a cada una; es va posar una trena al braç dret, una altra al voltant del turmell dret, una tercera al voltant del cor, i d’aquesta manera va quedar protegida. Després es va posar en marxa. Va demanar als criats que pugessin a les golfes i li baixessin graelles i un bressol. Les graelles les tenia per fer pastissos, però va amagar-les dintre dels pastissos i després els va posar al foc de la manera habitual. Quan estaven fets, els va enfarinar de manera que quedés amagada qualsevol protuberància, i els va posar a refredar a la finestra. Després va posar llet dintre d’un gran pot, i més tard va convertir la llet en mató i xerigot, i va ensenyar a Finn com agafar el mató amb la mà i fer-lo llis com una pedra. Després va agafar una camisa de dormir i un xal per vestir Finn, i li va posar una gorra de dormir al cap. Li va dir que s’hauria de posar dins el bressol i cobrir-se completament amb els llençols, i treure només els ulls per fora.

—No hi cabo, jo, al bressol —va dir Finn.

—Doncs t’hauràs d’arronsar —li va contestar Oonagh—; has de fer veure que ets el nostre fill.

—Però si jo no sóc cap nen —va protestar Finn, i va tenir por d’haver portat la covardia massa lluny. Oonagh no va fer cas dels seus murmuris: el va ficar dintre del bressol i el va cobrir amb grans mantes de llana i camusses vermelles.

—I ara què faig? —va preguntar Finn.

—Txxx —va fer Oonagh perquè se sentia el gegant, que pujava el turó amenaçant els gossos amb la destral perquè callessin. Va travessar el pati ben tibat i, en arribar a la porta, va agafar un dels suports de roure i va bramar: «Hi ha algú?».

Oonagh va anar a obrir amb molta por i va veure en McConigle, que duia pells de rata i pells d’esquirol penjades de les orelles, i el tercer ull li rodava com una baldufa.

—Sou la senyora Finn, suposo —va dir el gegant.

—Sí —va contestar Oonagh—, i estic molt orgullosa de ser la seva dona.

—Es pensa que és el gegant més fort d’Irlanda —va dir McConigle.

—Això és un fet demostrat —va contestar la dona amb orgull.

—Hi ha un home davant vostre que té moltes ganes de tenir-hi una baralla —va dir McConigle, mirant al voltant per veure si ensumava el seu rival—. Què potser s’amaga de mi?

—Amagar-se? —va fer Oonagh—. Ha marxat llançant escuma per la boca. Ha sortit a buscar-vos, i teniu sort que no us hagi trobat, o ara ja seríeu home mort: tindria el vostre cap a la pica com a ornament.

—Sou una guilla —va dir McConigle bramant de ràbia, però Oonagh no es va alarmar en absolut.

—En fa dos com vós d’alçada, i està molt més ben fet —va replicar.

—No coneixeu la meva força —va dir McConigle.

—Si és així, aixequeu la casa i gireu-la —va dir Oonagh.

El gegant es va aixecar, es va ficar el dit del mig a la boca, va pensar un moment, després va sortir fora, va envoltar la casa amb els braços, la va aixecar i la va posar mirant cap una altra banda. Finn, al seu bressol, estava ara de cara a una altra direcció; allà es trobava, suant com un condemnat de calor i de nervis.

—Sou un gegant destre —va dir Oonagh, i després li va dir que s’havia quedat sense aigua, però que hi havia un rierol d’aigua transparent sota unes roques, i que si pogués esquerdar les roques li quedaria molt agraïda. McConigle es va treure la destral de sota l’abric de pell, va picar les roques i va obrir una esquerda que feia centenars de peus de fondària. Oonagh va començar a tenir dubtes.

—Entrem a menjar —va dir-li, afegint-hi que, tot i que el seu marit el faria miques, cal observar sempre les lleis de l’hospitalitat.

Li va posar al davant sis pastissos de pa i una pila de mantega acabada de batre, i es va asseure mirant de ser educada. Ell es va ficar un dels pastissos a la boca, va fer una mossegada i va deixar anar un crit terrible.

—Però quina mena de pa és aquest? —va dir feroçment.

—Pa tou —va dir Oonagh, fresca com el vent.

—Doncs aquí hi ha dues dents que m’han saltat —va dir McConigle, traient-se dos grans molars de color gris amb forma de corns.

—Com! —va fer Oonagh—, doncs aquest és el pa de Finn, l’únic pa que menja, ell i el nen, que és allà.

I, dient això, li va oferir un altre pastís. Tan aviat com se’l va ficar a la boca es va sentir un altre cruixit, i el gegant va llançar un altre esgarip encara més feroç que el primer, de manera que el nen petit es va posar a ploriquejar.

—Per tots els dimonis! —va exclamar mentre es treia dues altres dents, amb trossets de geniva i tot.

—Vaja, senyor McConigle —va dir Oonagh—, si no us podeu menjar el pa, deixeu-ho estar, però no em molesteu el nen.

—Mama, mama, vull una mica de pa —va dir el nen petit des del bressol, i la seva veu va sobresaltar McConigle. Oonagh, hàbilment, li va allargar un pastís que a dintre no tenia graella, i McConigle va quedar parat en veure que el nen l’endrapava com si res.

—M’agradaria donar un cop d’ull a aquest xiquet —va dir.

—I tant —va contestar Oonagh, i va dir al nen que s’aixequés i que demostrés que era digne del seu pare. El nen es va alçar, va mirar McConigle i li va dir:

—Sou tan fort com jo?

—Per tots els dimonis! —va exclamar McConigle—, com t’atreveixes a insultar-me?

—Podeu esprémer una pedra fins treure’n aigua? —va dir el nen, i va ficar una pedra dins la mà de McConigle.

McConigle va esprémer i esprémer, però no en va sortir ni una gota.

—Mireu-me —va dir el nen, i va posar les mans sota els llençols, va treure un tros de mató que era exacte que una pedra, i va esprémer fins que li va sortir un petit raig de líquid de les mans.

—El papa m’està entrenant —va dir—, però encara tinc molt per aprendre. McConigle estava bocabadat.

—Ara me’n torno a dormir —va dir el nen—; no m’agrada perdre el temps amb ningú que no tingui la força del papa, que no pugui menjar el pa del papa ni treure aigua d’una pedra.

Llavors es va tornar a acotxar, i, mentre Oonagh el cobria amb els llençols, va alçar el dit índex i va dir unes paraules d’advertiment a McConigle.

—Al vostre lloc, jo marxaria d’aquí abans no vingués el meu pare.

—Això que diu és veritat —va dir Oonagh, mentre entatxonava Finn dintre del bressol i l’acaronava per demostrar que orgullosa que s’estava.

—Em sembla que teniu raó —va dir McConigle.

—No sou en absolut de la seva classe —va dir Oonagh i va recordar a McConigle que, si el nen era així de fort, tan sols podia imaginar-se vagament la immensitat del pare.

—Em deixareu tocar les dents d’aquest infant? —va preguntar McConigle, encara ple de dubtes.

—Naturalment —va respondre Oonagh, i li va agafar la mà, ficant-la de dret a la boca de Finn i explicant-li que el nen tenia les millors dents al clatell. McConigle va quedar admirat de trobar un nen petit amb una filera sencera de queixals, i més admirat encara quan va sentir que petava alguna cosa. Aleshores va notar que el seu dit es desenganxava, i, quan va treure la mà, hi havia una gran ferida allà on havia tingut el dit que ho sabia tot. Finn se l’havia menjat. McConigle estava tan commocionat, i tan horroritzat, que va caure. Aleshores Finn va sortir del bressol i es va abalançar decididament contra el monstre només amb les mans. El podia haver matat fàcilment amb l’espasa, però McConigle li va suplicar que el deixés viure, i Finn, fent d’heroi cavallerós, hi va accedir. Després d’això, McConigle va demanar la pau, va recollir les dents i les seves coses i va prometre que se’n tornava a casa seva, a Escòcia, i que mai més no tornaria a trepitjar Irlanda.





La caseta de l’eriçó



Jovan Trísic

(Sèrbia)



’eriçó, eriçonet, sempre passeja pel bosc, sense carreteres ni camins. L’eriçó es dedica a la caça i sempre se’l pot veure amb tres-centes punxes, preparat per atacar al llop, l’ós i fins i tot l’ovella. Tots els animals del bosc coneixen el gloriós caçador… Les àligues l’aprecien, el llop s’amaga d’ell, la serp té malsons al vespre per culpa seva. Davant d’ell el dia avança i el terror es fa més i més gran per on va passant.

Un dia l’eriçó va rebre una carta, una carta molt dolça. La carta deia així: Per a l’amic eriçó, eriçonet. Eriçó, germà. Somio amb tu molt sovint i penso moltíssim en tu. Ara t’escric des del pedregar, amb una ploma d’oca. Que bé que escriu. Vine a dinar amb mi a casa meva. Vine, no et faci mandra. T’espero amb la cassola plena i la boca feta aigua, vine corrent. Una abraçada afectuosa i una dolça salutació. La signava la guineu, guineueta. L’eriçó digué:

—Amb el menjar no es pot fer broma. Vaig a preparar-me per anar a dinar a casa la guineu.

L’eriçó, eriçonet, s’examinà les punxes i les afinà una a una mentre pensava:

—Que content que estic que la guineu m’hagi convidat a dinar.

Quan el sol ja era al cel, l’eriçó va arribar a casa la guineu. Davant la llodriguera de la guineu, feta amb parets de pedra, l’eriçó es tragué el barret i li va fer una reverència somrient. Era un veritable cavaller, saludà la guineu molt amablement:

—Bon dia guineu virtuosa, et saludo amb les meves tres-centes punxes, et desitjo que la ploma de gall decori casa teva i que la treva cassola estigui plena de gallina. Que visquis eternament en pau i alegria i que mai no sentis bordar el gos. T’agraeixo molt que m’hagis convidat perquè tinc l’estómac buit.

La guineu ja ho tenia tot a punt i van començar a menjar, un àpat boníssim i fantàstic. Els plats s’anaven succeint, un darrere els altres. L’eriçó brindava sovint per la salut de la guineu i per la seva casa. A la quarta hora de menjar, la panxa ja estava estirada com una pell de tambor.

En arribar la nit, va aparèixer la primera foscor i el cel era morat, sortien les papallones i bufà un vent suau de nit que feia sonar les fulles, callava el bosc, ja no hi havia sorolls i els ulls dels gats salvatges brillaven, les cuques de llum encenien els seus lots amb una llum meravellosa ensenyant la direcció als animals. El senyor mussol feu el seu crit de guerra. Alerta ocells, ha començat la cacera!

L’eriçó s’aixecà i es va rentar la boca:

—He d’anar a casa, ja és tard, tot era molt bo, deixem-nos ja de menjar. Ja estic molt, molt tip. Moltes gràcies afectuosa guineu!

La guineu va respondre:

—Queda’t avui a dormir a casa meva.

—No, no puc, he d’anar a casa meva perquè ja és molt tard. La guineu insistia, insistia, li pregava i li agafava la mà, però l’eriçó no canvià d’opinió.

—Estic molt agraït per la teva invitació, però prefereixo la meva humil casa.

La guineu va quedar sorpresa i va deixar marxar l’eriçó. Però va tenir curiositat per conèixer la casa de l’eriçó.

—La casa de l’eriçó deu tenir de tot en abundància. Vaig a veure-la en secret.

La guineu va marxar com una ombra silenciosa. Les seves potes semblen d’escuma i corrent, així, molt silenciosa i calladeta, de sobte es trobà el llop.

—On vas? Digues-m’ho a mi que sóc caçador, és que potser has trobat alguna ovella en algun lloc? Ho sabré en olorar-te.

La guineu va dir:

—Segueixo l’eriçó perquè vull saber perquè estima tant la seva casa.

Digué el llop:

—Ah!, cases, punyeteres. Jo, la meva, per una mica de menjar la donaria. Saps què? Vinc amb tu, ja que m’agrada la gresca i vull veure el beneit de l’eriçó.

Mentre corrien ràpids com fletxes, es van trobar l’ós, amic de les abelles, que els estava observant.

—Presa sospitosa —l’ós els mirà—. Potser heu trobat una mica de mel?

Mentrestant l’eriçó caminava pel bosc i es guiava per les branques i la lluna groga li ensenyava el camí. L’eriçó parlà per a ell mateix mentre els estels brillaven:

—Caseta meva, paradís formós.

L’ós va dir:

—Llar?, bestieses! La meva donaria per peres podrides; per un gerro de mel, a qualsevol li donaria —deia l’ós, que li agrada menjar—. Vinc amb vosaltres perquè m’agrada la gresca i vull veure el beneit de l’eriçó.

Tots tres corrien com un riu desbordat. De sobte es van trobar en el fang on hi havia el porc senglar banyant-se, els mirava amb els ulls mig tancats i somiant en menjar.

—Amics, tinc els meus dubtes, on anem? Sembla que en algun lloc hi ha d’haver un menjar meravellós. El porc senglar sortí amb molt soroll i el llop li va respondre:

—Estem buscant el motiu pel qual l’eriçó estima tant el seu niu.

—El propi niu? —respongué sorprès el porc senglar—. Si et plau! Per la meva mantega, no m’ho puc creure. Vinc amb vosaltres perquè m’agrada la gresca i vull veure el beneit de l’eriçó.

Tots quatre corrien junts cap al seu objectiu; per on passaven ho destrossaven tot com si fossin una tempesta. Van arribar a casa de l’eriçó i es van quedar observant. L’eriçó passà pel costat d’un vell tronc d’olivera i sota el tronc hi havia un forat fosc i silenciós amb una catifa feta de fulles seques. L’eriçó hi entrà saltant d’alegria, va tocar i fent soroll amb les fulles mentre buscava un lloc on dormir, es va fer el llit, badallà i es posà a dormir, estirà les cames mentre, molt tranquil i alegre, parlava sense parar.

—Caseta bonica, la meva llibertat, palau diví de sostre de fusta, llit suau amb terra de fulles, sempre et seré fidel; per res del món no et canviaria, visc en tu sense preocupacions ni por.

Sempre et defensaré, fins l’últim moment. L’ós, el porc senglar i el llop cridaren alhora fort:

—Eriçó beneit, espècie amb punxes! Així valores la teva barraca vella? Amb un sostre podrit i un terra dèbil, és una casa de gossos, estreta i sòrdida. Segur que hi ha fins i tot puces. Per ella, nosaltres acceptaríem qualsevol cosa sense pensar-nos-hi gaire. D’aquesta casa no tindríem motius per sentir-nos orgullosos.

Això digueren tots tres molt enfadats mentre la guineu, llesta, era a casa molt silenciosa. L’Eriçó es va llevar amb els ulls molt brillants i respongué així a uns convidats tan estranys:

—Sigui quin el meu naixement, pobre o ric, l’estimo i m’agrada. És senzill i pobre però és meu i aquí sóc lliure i en sóc l’amo. Sóc treballador, m’esforço molt i em dedico a caçar. Visc tranquil sota el meu sostre. Solament els pidolaires canviaríeu la vostra llar per menjar, només per això, beneits tots tres, no teniu llar pròpia i viviu de la mendicitat i dels robatoris, i acabareu malament.

Tot això ho escoltava la guineu i jutjava que eren unes paraules molt sàvies.

—Ara veig que l’eriçó té raó. Va dir això i marxà, i tots tres, tant l’ós, com el llop, com el porc senglar tornaren a cridar l’eriçó.

—No te raó, i tu guineu beneita deixa’t de bromes.

Però va passar el temps i vet-ho aquí que tot va anar de la manera que tot seguit us explico: El llop torturador —pobra de la seva mare— el varen matar molt aviat, en una cacera. L’ós barroer, pobret, fins a la mort el picaren les abelles. El porc senglar, va caure com un gos. Durant l’hivern el matà un caçador.

Ara, en el bosc sense camí, l’eriçó, eriçonet, passeja i caça, mentre hàbil en el seu treball té la pròpia llar per viure feliç per sempre.





Alí Babà



Saïd Ghoulabzouri

(Marroc)



ixò passava en una vila de l’allunyada Pèrsia, quan el temps caminava a poc a poc, sense presses.

Càssim i Alí Babà eren dos germans que acabaven de perdre el pare. El vell havia estat sempre tan pobre que només els va deixar una miserable herència. Però Càssim de seguida va saber-se’n sortir i es va casar amb una dona rica, de manera que després de quatre dies s’havia convertit en un dels veïns més rics del poble.

En canvi, Alí Babà va casar-se amb una dona senzilla i amb l’herència del pare només va poder comprar-se un parell de rucs i una destral per anar a fer llenya al bosc. Vet aquí que un dia, mentre era al bosc fent llenya, Alí Babà va sentir una mena de remor de cavalls que semblava arribar de lluny. Va alçar els ulls cap a l’horitzó i va descobrir un núvol de pols que venia cap on ell estava treballant. Alí Babà es va a enfilar dalt d’un arbre. I sort en va tenir perquè a mida que el núvol i el soroll s’anaven acostant, Alí Babà va adonar-se que allò era una colla de lladres de camí ral, armats fins a les dents i amb poca cara de poc amics.

Els lladres es van anar acostant, i en ser a sota l’arbre d’Alí Babà van descavalcar i van lligar els cavalls al tronc. En acabat, van anar cap a una gran rocassa que hi havia allí a prop i el capità dels lladregots va dir:

—Sèsam, obre’t!

I la roca encantada es va obrir pel mig com si fos una porta. Aleshores, d’un a un, els bandolers van anar-hi entrant carregats amb el botí de l’últim robatori, i Alí Babà, des de dalt de l’arbre, els anava comptant. Fins a quaranta va comptar-ne! Quan van ser tots quaranta a dins, la roca es va tancar un altre cop, i Alí Babà va continuar enfilat, mig mort de por.

Al cap d’una estona, la roca es va tornar a obrir, amb un esgarrifós soroll. Els lladregots van anar sortint, amb les bosses buides, i van muntar a cavall, per arrencar a córrer bosc enllà, enmig d’un núvol de polseguera.

Alí Babà no va gosar baixar de l’arbre, fins que no els va veure ben lluny, ben lluny. Però llavors sí, va baixar i va córrer a mirar de prop aquella estranya roca màgica.

—Potser també s’obriria si ho digués jo, això de «Sèsam, obre’t!» —va exclamar en veu alta. I al punt, la roca es va migpartir com una porta.

—Ospa! —va fer Alí Babà en adonar-se de les immenses riqueses que es veien a través de la roca oberta.

Enlluernat va entrar a la cova per veure-les més bé, i, en ser dins, la roca es va tornar a tancar.

De moment va espantar-se’n, però de seguida es va dir:

—Ara rai, que sé com s’obre!

I va començar a remenar aquells tresors impressionants que semblava que no s’havien d’acabar mai.

—I si m’endugués alguna d’aquestes coses? —va pensar—. Els lladres ni se n’adonarien, i a nosaltres prou que ens ajudarien a viure més bé. Vinga!

Alí Babà, doncs, va triar unes quantes d’aquelles meravelles i es va carregar al coll un sac de monedes d’or. Com sabia la fórmula màgica de la porta, va sortir a fora i va omplir les sàrries dels seus ruquets, que pasturaven per allí a prop. En acabat, les va tapar amb una mica de llenya, i cap a casa falta gent!

En arribar a casa, va anar cap a la seva dona i li va dir:

—Vet aquí, dona meva, que se’ns han acabat els maldecaps.

—I això com és?

Alí Babà va obrir els sacs i va treure’n tot aquell bé de Déu de riqueses.

—D’on ho has tret, això? —va demanar la dona, esfereïda.

—No t’espantis, dona, que no ho he malaguanyat.

I li va explicar, fil per randa, tota la història. Quan va haver acabat, van decidir de comptar-ho i de guardar-ho ben amagat, en secret, perquè no ho sabessin els lladres. Però hi havia tanta moneda que van tenir por de descomptar-se i van pensar que seria millor mesurar-ho amb una mesura de gra. I dit i fet, la dona va anar a casa de Càssim, que vivia costat per costat de casa d’ells, a manllevar una mesura a la seva cunyada.

La dona de Càssim es va estranyar que a casa d’Alí Babà, tan pobres, tinguessin alguna cosa per mesurar. I, tafanera de mena, va voler saber de què es tractava: així, abans de deixar la mesura la va ben untar amb llard.

Amb aquella mesura, Alí Babà i la seva dona van comptar les seves riqueses, i van veure que tenien vint-i-quatre mesures d’or. Un cop feta la feina, la dona va tornar la mesura a la seva cunyada sense adonar-se que al cul de la mesura hi havia quedat una moneda d’or enganxada amb el greix.

Quan la dona de Càssim va veure aquella moneda d’or al cul de la mesura es va quedar glaçada. Va córrer a trobar el seu marit i li va cridar:

—Mira, Càssim, si n’ets de beneit! Resulta que Alí Babà es fa el pobre davant teu, i a l’hora de la veritat ell mesura els diners com si fossin blat, mentre tu, que te les dónes de ric, no en pots omplir ni dues mesures i mitja! No et fa vergonya, desgraciat? Quina mena de ric ets tu, al seu costat?

Tant va rondinar, que Càssim va acabar prometent que ho investigaria. L’endemà mateix Càssim es va presentar a casa d’Alí Babà i va començar a burxar-lo:

—Quina cara de salut que fas! Es nota que totes et ponen, eh? —va fer.

Però Alí Babà, dissimulant, va contestar:

—I ara!, Càssim, ja saps com anem de justos. Que vols riure’t de nosaltres?

—Au, vinga, germanet, no et facis el distret que ja sabem que comptes l’or per mesures. A mi ja m’ho pots dir, que sóc de casa.

I Alí Babà, sentint-se atrapat, ho va contar tot al seu germà.

—I on cau, aquesta cova meravellosa? —va preguntar Càssim, al final.

—Val més que no ho sàpigues, Càssim. Em fa por que no et passi alguna desgràcia, si els lladres t’hi troben.

—Au, deixa’t de romanços. On és la cova? Alí Babà, que era bo com el pa tou, va acabar explicant-li on queia. A Càssim li va faltar temps per anar-se-n’hi amb totes les mules que tenia.

En arribar davant la cova, Càssim va pronunciar les paraules màgiques, i la roca es va obrir. Corrents, va entrar-hi com un esbojarrat, sense adonar-se que la porta es tornava a tancar darrera seu. Davant aquella meravella d’or, de plata, de pedres precioses, Càssim va perdre el nord. Anava d’un cantó a l’altre, i tot li feia peça. S’ho hauria emportat tot.

—Avui m’enduré el que pugui, i demà tornaré a venir.

Així, doncs, va carregar tants sacs com va poder i va anar per sortir. Però la porta era tancada: calia tornar a dir la fórmula. Ara bé, amb l’entusiasme de la descoberta, Càssim havia oblidat del tot les paraules correctes. Va dir:

—Blat, obre la porta! I la porta com si res.

—Ordi, obre la porta! I la porta com si sentís ploure.

—Arròs, obre la porta!

I la porta com si fos una paret.

No hi havia manera de recordar-se’n. Càssim es va adonar del perill que corria, i va arrencar a plorar de pànic.

—Si em troben els lladres, estic perdut!

Tanmateix, com que la fórmula no sortia, es va determinar a esperar-se darrere la porta per poder fugir així que algú l’obrís.

Després d’una estona llarga va sentir soroll fora: els bandolers tornaven a la cova! Càssim es va preparar per escapolir-se corrents i, així, tan bon punt es va obrir la roca, va sortir esperitat com un coet. Al principi, va poder esquivar els set primers lladregots, però darrera n’hi havia trenta-tres més, ferotges com salvatgines, i el van caçar com si fos un ocellet.

—Així, tu ets qui ens robaves, oi? —va fer el capità dels lladres—. Doncs te’n penediràs! —i d’un sol cop d’espasa li va traspassar el cor. A continuació, van agafar el cos de Càssim i el van penjar a l’entrada de la cova, per la part de dins, amb la intenció d’espantar qualsevol altre possible xafarder.

I un cop feta la feina, van arrencar a córrer bosc enllà, amb les mules de Càssim i tot.

Mentrestant, a la vila, la dona passava ànsia de veure que Càssim no tornava. Es va esperar fins a mitja tarda i llavors, inquietada, va anar-ho a dir a Alí Babà. El pobre Alí Babà de seguida va pensar en una desgràcia i, sense rumiar-s’ho ni una mica, va marxar amb els seus ruquets cap a la cova. En arribar-hi, el sol ja s’havia post, però encara quedava la claror del capvespre. Va dir la fórmula i la roca es va obrir: el cos de Càssim penjava esgarrifosament davant els ulls d’Alí Babà. El pobre Alí Babà va fer el cor fort i va despenjar el seu germà. Però abans de carregar-lo al cim d’un dels rucs, va tornar a omplir les sàrries d’or.

Va arribar a la vila que ja era negra nit, i gràcies a això, va poder arribar a casa sense que el veiés ningú. La dona de Càssim, en veure el cos del seu home, es va desfer en plors. Alí Babà no sabia què fer per consolar-la, i al final li va dir:

—Mira, ara ja no hi ha res a fer. Més val que mirem de sortir-nos-en tan bé com puguem. I si vols, tirarem a terra la paret que ens separa i viurem tots junts.

A la pobra vídua va venir-hi bé, però encara va demanar:

—I què farem del cos de Càssim?

—Tu no t’hi amoïnis. D’això se n’encarregarà la teva esclava Marxana, que és llesta com una mostela.

De manera que va encarregar aquesta feina a Marxana. La noia, que era de veritat molt viva, va anar a la farmàcia a demanar medecines, dient que el seu amo es trobava molt malament. I l’endemà va tornar-hi a demanar-ne més, com si l’amo estigués molt greu. Tota la vila ja sabia que el pobre Càssim estava molt malalt. L’endemà següent, Marxana va fer córrer la notícia que Càssim havia mort. Gràcies a la llestesa de la noia tot el poble es va pensar que Càssim havia mort de malaltia. Ningú no sospitava que hagués estat assassinat. I així, doncs, l’endemà el van enterrar enmig de tota la tristesa del poble.

Mentrestant, la casa d’Alí Babà i la del seu difunt germà s’havien convertit en una de sola. Vivien plegats i vivien bé.

Els lladres, pel seu cantó, s’havien adonat de la desaparició del cos de Càssim.

—Això vol dir que hi ha algú més que coneix el nostre secret, i vol dir que l’hem de trobar sigui com sigui! —va fer el capità de la colla, enfurismat.

Ell mateix s’encarregaria de trobar-lo. Va disfressar-se de marxant i va anar cap al mercat de la vila. Calia saber si hi havia algú que s’hagués fet ric de cop i volta, o si algú havia mort tot d’una. Ja se sap que a mercat hi ha sempre molts xerraires, i el bandoler, que era un murri, els va saber trobar i els va saber estirar la llengua. El mateix dia ja sabia el que volia saber. Va tornar-se’n cap a la cova, on l’esperaven els altres trenta-nou, i van començar a rumiar un pla de venjança.

Al cap d’una setmana justa, ja ho tenien tot a punt.

Un dia, doncs, a l’hora del capvespre, va arribar a la vila un marxant amb vint mules, carregada cadascuna amb dos barrils d’oli. El marxant va anar travessant el poble fins que va ser davant de la casa d’Alí Babà. Allí va aturar-se i va trucar. Va demanar per l’amo i Alí Babà va sortir.

—Seríeu tan amable de donar-me hostalatge per aquesta nit? Acabo d’arribar i em trobo que tots els hostals són plens. Demà mateix aniré a vendre l’oli al mercat i marxaré. No us destorbaré gaire.

Alí Babà li va donar hostalatge amb molt de gust. Van baixar els quaranta barrils al celler, van dur les vint mules a l’estable i van convidar el marxant a sopar. Però abans de pujar a la casa el marxant va voler acabar d’arreglar els barrils i es va quedar sol al celler. Aleshores va tustar un barril i en va sortir la veu d’un dels lladres. Tots els barrils amagaven un lladre amb un ganivet a la mà! És a dir, tots menys un, que era l’únic ple d’oli.

—Ja és hora? —va preguntar el lladre.

—No encara —va explicar el capità—. Ja us vindré a avisar. Però estigueu tots a punt i no us adormiu.

El capità va pujar cap a sopar. Mentrestant, a la cuina, Marxana estava fent el sopar per a tothom. Però quan anava a fregir el segon plat es va trobar sense ni una gota d’oli.

—Això rai! —va pensar—. Avui en tenim el celler ple!

I va baixar al celler a agafar una mica de l’oli del marxant per acabar el sopar. Ara bé, en sentir soroll de passos, els lladregots es van pensar que devia ser el capità que els venia a avisar, i el primer lladre va demanar, de dins el barril estant:

—Ja és hora?

Marxana es va quedar glaçada. Però era eixerida com una espurna, va reaccionar de seguida i va comprendre el que passava. Va contestar, doncs, en veu baixa:

—No, no encara.

Aleshores va anar tustant barril per barril i donant la mateixa resposta. Fins que va arribar al barril ple d’oli i se’l va endur, tot rodolant. Un cop a la cuina, va acabar el sopar, i després va omplir una grossa caldera amb l’oli del barril i el va posar a bullir. Quan l’oli va ser bullent, va tornar a baixar al celler amb la caldera i va anar-la buidant una mica a cada barril, de manera que els lladres, desprevinguts, anaven quedant rostits un a un. Tots trenta-nou!

En acabat, Marxana es va amagar per veure què faria el capità.

Quan tothom era a dormir, el capità va baixar de puntetes i va tustar els barrils. Però veient que no contestaven, es va imaginar que s’havien adormit i els va destapar. I llavors se’ls va trobar tots trenta-nou cuits com un ou ferrat! Desesperat, va fugir corrents d’aquella casa maleïda.

Marxana va sortir del seu amagatall i se’n va anar a dormir tota tranquil·la. L’endemà ho va explicar tot a Alí Babà, que es va quedar de pedra. L’home, agraït, va omplir Marxana d’abraçades. Aquell dia van fer festa grossa.

Però el capità de lladres encara era viu no estava gens disposat a oblidar les fetes d’Alí Babà. De manera que al cap de dos mesos, quan ja tothom s’havia tranquil·litzat, va tornar a la vila. S’havia afaitat la barba i el bigoti, i ja no s’assemblava gens al marxant d’oli.

Aquesta vegada el capità va venir carregat de tresors de la cova. Va comprar una gran casa a la vila i s’hi va quedar a viure com un gran senyor. Amb el temps, el murri va anar-se guanyant l’amistat dels veïns, que es creien molt honorats de convidar-lo a sopar i de tenir-lo entre ells.

Al cap de pocs mesos, tothom havia convidat el gran senyor. Tothom, tret d’Alí Babà. Fins que també Alí Babà es va creure amb l’obligació de ser cortès i hospitalari amb el nou veí. I, doncs, un dia el van convidar a sopar.

Es van asseure a taula i van començar a enraonar amistosament. Fins que va arribar el sopar. En entrar amb el menjar, Marxana va reconèixer immediatament la mirada del capità de lladres, i es va esgarrifar. Fins i tot va semblar-li veure el pom d’un punyal traient el cap per entre la roba del convidat. Però ella com si no hagués vist res, va continuar servint el sopar.

A l’hora de les postres, però, es va vestir amb les millors robes que hi havia a la casa i va entrar al menjador disposada a ballar una dansa en honor del convidat il·lustre.

—Has tingut una idea esplèndida, Marxana! —la va felicitar Alí Babà.

I la noia va començar la dansa. Girava per tota la sala, i ara s’acostava a Alí Babà, ara al capità de lladres, com si tot fos cosa de la dansa. Una de les vegades que s’acostava al convidat, va fer veure que li volia fer una festa, però la ballarina duia un ganivet sota la roba i per comptes d’una festa li va enfonsar el ganivet al coll.

—Què has fet, desgraciada? —va cridar Alí Babà, esfereït.

Però la noia no el va deixar acabar i li va fer reconèixer la cara del bandoler. Quan Alí Babà es va adonar del perill que havia corregut, es va adreçar a Marxana i va dir-li:

—Marxana, has salvat dos cops aquesta casa. Sense tu no hi seríem pas. És just, doncs, que en siguis tan mestressa com jo mateix.

I a partir d’aquell dia, Marxana va ser tan mestressa de la casa com el mateix Alí Babà.





El bosc màgic



Alexandra Seslija

(Conte serbo-croat)



i havia una vegada un bosc màgic. La seva llegenda explica que quan en aquell bosc entri una persona que estimi més la seva misèria que tota la felicitat d’aquest món, el bosc perdrà la seva màgia i passarà a ser un bosc normal.

Molt a prop d’aquest bosc vivien una àvia i el seu fill gran. Vivien tots dos en una casa petita i mai no entraven al bosc màgic. Tot continuava igual, amb felicitat i tranquil·litat fins que un dia necessitaven llenya per a fer foc i van haver d’anar a l’altra banda de la muntanya a cercar-la. El fill era una mica mandrós i curt de gambals, i va pensar:

—Per què he d’anar a l’altra banda de la muntanya per agafar la llenya, tenint el bosc aquí a prop ?

La seva mare li prohibia d’anar al bosc i sempre li deia que si hi anava li passaria una cosa molt dolenta. Però el fill hi va anar i va portar la llenya. També ho va fer al dia següent sense dir-li res a la mare. Al tercer dia, quan va anar al bosc, es va asseure en un tronc per descansar i, en aquell moment, de sota el tronc, va sortir una serp que es va convertir en una dona meravellosa de cabells rossos i llargs, vestida amb un vestit blanc i preciós. Però era una serp i li va quedar llengua de serp.

El noi, fascinat de la seva bellesa, s’enamorà d’ella i decidí demanar-li que anés a viure amb ell a casa seva. Mentrestant, per casa l’àvia, va passar una noia que venia llenya. La noia anava molt mal vestida, fora feia molt fred, l’àvia la va fer entrar per donar-li una jaqueta del seu fill, que ja li havia quedat petita perquè entrés en calor davant del foc. Al cap d’una estona, la noia es va aixecar, li va agrair molt que l’ajudés i li va regalar una mica de llenya per al foc.

En aquells moments va tornar el fill amb la dona-serp. El noi va explicar a la seva mare que l’havia trobat pel camí i no tenia ningú al món i havia pensat que podria viure amb ells. Al cap d’uns quants dies l’àvia va notar que la dona tenia la llengua d’una serp i decidí parlar amb el seu fill. Però ell, cada cop més i més enamorat de la dona-serp, no feia cas a ningú. Quan la mare va dir que volia que la dona-serp marxés de casa seva, el fill li va dir que estimava aquella noia i que n’estava tan enamorat s’hi volia casar.

El noi, malgrat tots els consells que li va donar la seva mare, es va casar amb la bonica noia. La dona-serp va notar que l’àvia s’havia adonat de qui era ella i, per evitar tot el que podia passar, va començar a plorar davant del seu marit i dir-li que la seva mare no l’estimava. Tant i tant va insistir que finalment el fill va decidir fer fora de casa la seva mare.

L’àvia, tot i haver dedicat tota la vida al seu fill, es trobava a la intempèrie. Feia un fred que pelava i nevava tant que, mentre caminava, la neu li arribava fins als genolls. Tot i amb això l’àvia va continuar estimant-lo ja que sabia que la culpa era d’aquella dona-serp. L’àvia, a més a més, tenia molta fam i tenia els peus congelats. Estava molt cansada i finalment va caure a terra. Llavors recordà la llenya que li havia regalat aquella noia i decidí encendre-la per escalfar-se. Era molt vella i sabia que no podria sobreviure gaires dies més d’aquella manera. En encendre el foc, de dins els troncs sortiren un follets amb uns barrets punxeguts de color vermell com el foc. Els nans començaren a ballar, a saltar, a cantar i cridar, la qual cosa la va fer alegrar i agafar forces. Els follets es van posar al seu voltant i li van començar a parlar:

—El teu fill, àvia, va fer despertar els esperits del bosc màgic. Ara, aquests estan molt enfadats, per això el rei del bosc vol parlar amb tu. En aquell moment va aparèixer un cérvol, amb què l’àvia va viatjar a l’interior del bosc màgic, acompanyada dels follets que muntaven uns esquirols que els feien de cavalls. Allí no hi feia tan fred i no hi havia gens de neu. Els arbres semblaven vius, la terra tenia uns colors diferents, els animals eren estranys i, fins i tot, alguns parlaven entre si. En aquell moment aparegué una cadira impressionant de color negre. Aquesta era en un espai fosc i no es podia veure qui hi havia assegut. Llavors es va sentir una veu humana que va dir:

—Ja saps que el teu fill va despertar els esperits del bosc. Ara ja té el seu càstig. Tu podràs tornar al teu poble, en el temps de la teva joventut. En aquell precís moment va aparèixer el seu poble, on la gent era molt feliç perquè feia molt sol i molt bon temps i tenien de tot allò que necessitaven.

—Entra a l’interior del teu poble. Quan hi hagis entrat, et faràs jove i et trobaràs amb tota la teva família —digué el rei del bosc. L’àvia es va posar a córrer cap a l’interior del poble i just en el moment d’entrar es va girar i va veure el seu fill. Ella va preguntar al rei:

—Què li passarà al meu fill?

—Quan passis aquesta porta oblidaràs que mai hagi existit. No te’n recordaràs de res. Però no et preocupis per ell. Ell ja rebrà el seu càstig. En aquell moment l’àvia dubtà sobre què havia de fer. Finalment va decidir no deixar el seu fill i va dir:

—Malgrat tot el que ha fet, jo no el puc abandonar. Llavors, un vent huracanat ho va fer desaparèixer tot: els follets, la cadira, el rei, el poble, els animals… i la dona-serp es convertí en serp de debò. L’àvia va ser la persona que estimava més la seva misèria que tota la felicitat del món. I la màgia del bosc va desaparèixer. El fill i l’àvia van quedar sols. Ell plorava tot demanant-li perdó. A partir d’aquell moment van viure contents la resta de la seva vida.





La llegenda de Huascaran i Huandoy



Luis Rodríguez Ortiz

Llegenda dels yungas de Yungay

(Ancash, Perú)



l regne de la serralada dels Andes al paradís de la Vall del Callejón de Huaylas vivien els déus. El déu Suprem, Inti (el sol), tenia una filla anomenada Huandoy.

Huandoy era tan bonica com una tendra i fresca orquídia. El seu pare pensava casar-la per a tota l’eternitat amb un déu de bellesa similar i de les mateixes virtuts. Però al cor de la vall, dins el poblat dels Yungas, Yungay, hi vivia un gentil i valent príncep mortal, anomenant Huascaran, que es va enamorar profundament de la bonica Huandoy. La Hunadoy corresponia el gran amor del príncep. Es trobaven d’amagat, eren feliços i sentien una forta passió i tendresa l’un per l’altre.

Quan el déu pare va assabentar-se dels amors entre la seva filla i el príncep mortal, li va suplicar que ho deixés, que viure amb un príncep mortal no era convenient per a una deessa. La passió dels joves prínceps era superior a les súpliques del pare als seus consells i sermons. Tan gran va ser la ràbia que va sentir el déu suprem, Inti, davant la força d’aquest amor amb un mortal, que va maleir la parella d’amants i els va condemnar per sempre i per a l’eternitat a viure separats. Els va convertir en dues grans muntanyes de granit i els va cobrir de neus perpètues per a calmar la seva ardent passió. Entremig de les dues muntanyes va situar una vall estreta i profunda per tal que estiguessin totalment aïllats. En la seva fúria, el déu pare va elevar les muntanyes a una alçada majestuosa, per tal que els prínceps, per sempre més, es puguin veure, però mai més no es puguin arribar a tocar.

Els enamorats ploren pel seu dolor, fonen gota a gota la neu que els cobreix i els seus plors d’amor s’uneixen en un llac de color blau turquesa per tota l’eternitat. Aquest llac rep el nom de Llanganuco i el trobareu si un dia aneu al Perú, a una altitud de 3.400 metres sobre el nivell del mar. Les muntanyes, que porten el nom dels prínceps Huandoy i Huascaran, tenen una altitud de 6.560 metres i 6.768 metres, són les muntanyes més altes de la vall i de tot el país.

I llegenda contada llegenda acabada.





La llegenda d’Isis i Osiris



Adel Ebeid

(El Caire, Egipte)



egons la tradició de l’Antic Egipte, hi va haver fa molts i molts anys uns éssers divins amb els quals va començar la vida.

La primera divinitat es deia Aton, que era el déu encarregat de fer la llum. Aton es trobava sol i per això va decidir crear de dues costelles seves una divinitat home i una divinitat dona. Shu era l’home i era el déu de l’aire i Tefenet era la deessa de l’aigua.

Shu i Tefenet es van conèixer, es van casar i van tenir dos fills, Geb i Nut. Geb era el déu de la terra i Nut era la deessa del cel. Ells també es van casar i van tenir quatre fills: Osiris, Isis, Seth i Neftis.

Osiris era un déu que representava tots els valors positius: la pau, l’amor i l’amistat; mentre Seth representava tot el contrari: l’ambició, l’enveja i la crueltat. Osiris era també el déu de la terra fèrtil i negra, mentre Seth era el déu del desert.

Osiris era molt estimat perquè representava la vida i la bondat i Seth era un déu molt temut perquè representava la mort. Seth tenia molta enveja d’Osiris i aquesta enveja el va conduir a fer una malifeta que tots els egipcis han lamentat sempre.

Seth va decidir matar Osiris, i per fer-ho va decidir organitzar una gran festa. Una nit va convidar molta gent a aquesta festa. Ell mateix va fer, en secret, una caixa molt bonica de fustes bones, d’or i joies; aquesta caixa feia la mida exacta d’Osiris. Durant la festa va dir a tothom que qui cabés dins s’enduria la caixa com a regal.

Tots els convidats a la festa van provar de ficar-se a la caixa però en va: per a uns la caixa era massa gran, per als altres massa petita. En el moment que Osiris es ficà dins, els amics de Seth el van tancar a la caixa i la van llençar al riu Nil.

La força de l’aigua empenyé la caixa riu avall i aviat va desaparèixer de la vista de Seth.

Quan Isis s’assabentà del què havien fet al seu marit es va posar molt trista i començà una recerca del cos del seu espòs per tot Egipte. Isis es transformà en un ocell molt gran i volà per arreu i al final el trobà, però on? Al Líban. Com és que Osiris va arribar tan lluny? L’aigua del Nil va fer que la caixa baixés Mediterrani avall fins arribar al Líban.

Isis trobà el cos d’Osiris dins la caixa. Feliç com estava d’haver-lo trobat, el va abraçar i amb aquesta abraçada el va tornar a la vida. Isis quedà embarassada i tots dos van tornar a Egipte i van viure durant molt temps amagats prop del delta del Nil.

Però les notícies van arribar al Palau de Seth, el qual, una altra vegada, matà Osiris. Però aquesta vegada no el posà en una caixa sinó que el tallà a trocets i l’escampà per tot Egipte per tal que el seu cos no es pogués tornar a refer. Aquest és un fet molt salvatge i sempre lamentat pel poble egipci.

Isis, amb el seu petit fill Horus, van intentar recuperar les peces del cos d’Osiris, però no van trobar una part que s’havia menjat un peix. Aleshores Isis no pogué tornar la vida al cos d’Osiris, que quedà com el déu dels morts i el cementiri.

Seth va continuar com a rei d’Egipte, perquè encara que hi havia un rei legítim, que era Horus, era massa petit. Quan Horus es fa va fer gran començà a lluitar contra Seth. Horus tenia forma de falcó i Seth tenia forma de cocodril. Els egipcis sempre tenen por del cocodril perquè és l’animal de Seth. El cocodril egipci té moltes semblances amb el drac de Sant Jordi.

Al final de la lluita guanyà Horus, i Horus va començar a governar Egipte amb amor i així es va acabar la por i l’odi. Des d’aquell dia tots els homes i les dones de bé intenten que al món no hi hagi ni por ni odi.





L’indi que no complia la seva paraula



Eric Phillips

(indis oglales, EEUU)



l començament del món, quan encara no hi havia gaire gent, el Gran Esperit podia acostar-se a cada indi i donar-li allò que necessitava. Però quan sobre la terra ja hi havia molta gent i no podia escoltar-los a tots, va col·locar a la terra dels oglales una roca en forma d’home i els va dir:

—Hi ha indis per tota la terra, així és que jo he de viatjar per tot el món. Si algú de vosaltres necessita ajuda que vingui aquí i li demani a la roca. Aquesta roca té el poder de comunicar-se amb mi. Llavors, els oglales es van acostumar a parlar amb aquella roca i quan escassejaven els bisons o hi havia molta sequera, li demanaven ajuda i la roca resolia els seus problemes. Hi havia un indi anomenat Ratlla Trencada a qui no li agradava caçar i vivia molt pobrament. Un dia que no tenia res per a menjar es va acostar a la roca i li va demanar:

—Sé que ets tan poderosa com el Gran Esperit, ja veus que sóc pobre i desgraciat. Em podries ajudar? La roca va contestar:

—Des què et conec no t’he vist caçar mai.

—És que tinc un arc molt dolent, la meva llança no té punxa i he perdut la meva destral —va contestar Ratlla Trencada—. I a més, les meves cames són dèbils i no puc córrer darrere els cérvols.

—I per què no vas a pescar? —va demanar la roca.

—La darrera vegada que vaig atrapar un peix se’m va escapar i s’endugué l’arpó. Un gos s’ha menjat els meus hams d’os i les formigues s’han instal·lat a les meves xarxes.

—Què vols, doncs? —va dir la roca.

—Voldria un cérvol, petitet, petitet. A canvi jo et taparia amb la meva manta de pell de bisó. A l’hivern les nits refresquen i deus tenir fred.

La roca li va dir que es guardés la manta, que ell miraria de concedir-li el seu desig.

—No, no, jo vull regalar-te-la —va dir Ratlla Trencada—. És segur que tu la necessites més que jo. L’indi va tapar la roca amb la seva manta plena de forats i va marxar. Quan l’indi tornava cap a la seva tenda va ensopegar amb un cervató mort. El va agafar, li va treure la pell i el va posar al foc a coure.

Mentre el cérvol es torrava al foc, va començar a fer molt fred i Ratlla Trencada va pensar: «Per què li hauré donat la meva manta a una roca? Em sembla que he fet una estupidesa. Una roca tapada i jo passant fred!». Deixant el cérvol torrant-se al foc, l’indi va anar fins a la roca i li va agafar la manta i se la va posar sobre les espatlles. Va marxar cap al seu tipi, va menjar part del cervató i se n’anà a dormir.

Al cap d’uns quants dies va tornar a tenir gana i va pensar: «Tornaré a la roca i li demanaré que em doni menjar».

—Tinc gana, molta gana. Podries donar-me una mica de carn? —va dir l’indi. La roca li va respondre:

—Què has fet amb el cervató que et vaig donar?

—Era un animalet molt petit i m’ha durat molt poc temps?

—Encara no has arreglat els teus atuells de cacera? —va dir la roca.

—La corda del meu arc s’ha espatllat. Necessito pell de bisó per fer-me’n una. Si em proporciones un bisó tindràs el meu agraïment. La roca semblava dubtar i l’indi li va dir:

—Agafa la meva manta. Aviat plourà i amb ella estaràs coberta.

L’indi tornà cap a la seva tenda i en arribar es va ensopegar amb un bisó. Ratlla Trencada va arrencar la pell al bisó, la va posar a assecar i a continuació va posar la carn a coure. Però l’indi havia agafat molt poca llenya i el foc no era suficient per coure un animal tan gros. Al cap de poca estona va començar a ploure i a fer un temps molt fred. Calat fins al moll de l’os l’indi va dir:

—Que estúpid que he estat en donar la meva manta a la roca. La roca pot aguantar el mal temps sense cap perill, mentre jo puc morir de fred!

Amb aquest pensament, l’indi va anar cap a la roca i li prendre la manta. Després va emprendre el camí de tornada amb la manta a les espatlles. En arribar al seu tipi va veure que el bisó havia desaparegut, al foc només hi quedava una mica de llenya i a l’ambient una agradable oloreta de bisó cuit. Ratlla Trencada va comprendre que la roca l’havia castigat per no haver complert la seva paraula. L’indi va tornar davant de la roca i va demanar i demanar que l’ajudés. La roca no va fer-li cas i no va fer aparèixer més menjar. Llavors Ratlla Trencada va aprimar-se molt. Des d’aquell dia, Ratlla Trencada i els indis oglales han après que per merèixer els favors del Gran Esperit, cal guanyar-se’ls amb l’esforç personal i sinó és millor no demanar res i, que, si per casualitat els regala alguna cosa, li ho agraeixen.





El rei amb orelles d’ase



Llegenda tradicional irlandesa



n dia, un missatger va trucar a la porta d’una casa d’una pobra vídua.

«El teu fill ha de venir a trobar el rei demà al matí .El Rei té una feina especial per a ell», va dir.

La pobra dona estava molt amoïnada. El seu fill era perruquer i un cop l’any el Rei manava a un perruquer tallar-li els cabells. El que era estrany era que cap perruquer tornava a casa després de la visita al Rei.

Ningú sabia que el rei tenia un terrible secret. Tal com sentiu tenia unes orelles estranyes que havia d’amagar, i per fer-ho es tallava el cabell d’una forma molt especial. De fet, les seves orelles eren iguals a les d’un ase. Tots els perruquers que havien tallat el cabell del Rei havien estat executats immediatament, de tal forma que cap pogués revelar aquest terrible secret.

La dona s’ho va manegar per anar a veure el Rei. «El meu fill és tot el que tinc en aquest món», va suplicar la dona. «Siusplau, no el matis, si el matessis ningú podria cuidar de mi».

El Rei va sentir compassió per la vella i va meditar durant una bona estona. «Estaré d’acord a perdonar-li la vida, sota una condició» —va respondre—. «El teu fill ha de prometre que mai dirà a cap persona viva sobre res del que vegi mentre sigui al castell».

L’endemà el fill va arribar per tallar els cabells del Rei. Imagineu-vos la seva sorpresa quan va veure les orelles del Rei! Però com que era un noi força espavilat, va comprendre ràpidament que la seva vida dependria de guardar aquest secret, així que no va dir res.

A mesura que el temps passava, la seva mare va notar que el seu fill no estava bé. No podia ni menjar ni dormir. Semblava que hi havia alguna cosa que el pertorbés, però cada vegada que li preguntava ell evitava respondre.

Va decidir enviar-lo a un druida. «Jo no puc ajudar-lo», va dir-li. «Ell és posseïdor d’un terrible secret. I ha promès no dir-lo a cap persona viva, però fins que no ho expliqui no millorarà».

El savi druida va estar pensant una bona estona. «Tinc la solució al problema. Ha d’anar al bosc i trobar el salze alt que creix al costat del rierol. Si xiuxiueja el secret a les fulles, la promesa romandrà sense trencar, ja que no ho haurà dit a cap persona viva».

El noi va fer el que li havia dit i a l’instant va sentir-se com si li haguessin tret un terrible pes de sobre l’esquena.

Però aquest no és el final de l’història. Uns quants dies més tard, el músic de la cort del Rei va anar a talar un arbre per obtenir fusta per a fer una nova arpa. Aquella nit, quan va començar a tocar per al Rei i els altres caps, una estranya melodia sortia de l’arpa.

«El Rei, el Rei té orelles d’ase, té orelles d’ase» —sonava.

El secret ara era revelat. Al principi el Rei estava terroritzat, però quan va veure que ningú s’espantava, ni se’n reia d’ell, va saber que mai més s’hauria d’amagar les seves orelles d’ase.





FAULES D’ISOP





L’àliga de l’ala tallada i la guineu




n bon dia un home va capturar un àliga, li va tallar les ales i la va deixar al corral juntament amb les seves gallines. Trista, l’àliga, que en altre temps fou poderosa, abaixava el cap i ni menjava: Se sentia com una reina empresonada.

Va passar un altre home que la va veure, li va agradar i va decidir comprar-la. Li va arrencar les plomes tallades, les va curar i les va fer créixer de nou. Una vegada l’àliga era curada, va començar a volar i va atrapar una llebre per dur-se-la en agraïment al seu llibertador.

La va veure una guineu i amb mala fe la va malaconsellar dient-li:

—No li duguis la llebre a qui et va alliberar, si no al que et va capturar; doncs el que et va alliberar ja es bo sense més estímul. Procura més aviat entendrir a l’altre, no et vulgui a atrapar de nou i t’arrenqui completament les ales.

Correspon generosament als teus benefactors,

i per prudència roman allunyat dels malvats

que t’insinuen fer el que no és correcte.





L’àliga i els galls




os galls es barallaven pels favors de les gallines en un galliner; i al final un va foragitar l’altre.

El vençut es va retirar resignadament darrera uns matolls, amagant-se allà. En canvi, el vencedor va pujar orgullós a una tàpia alta posant-se a cantar tan fort com va poder.

Però no va trigar una àguila a caure-li al damunt i raptar-lo. Des d’aleshores el que havia perdut el combat es va quedar amb tot el galliner.

Qui es vanaglòria dels seus propis èxits,

no li triga a aparèixer qui se’ls prengui.





L’àliga i la fletxa




i havia una àliga asseguda al capdamunt d’un penyal esperant veure passar alguna llebre.

Però abans la veié un caçador i, llençant-li una fletxa, li va travessar el cos.

Llavors va veure l’àliga que la fletxa estava feta amb plomes de la seva pròpia espècie, i exclamà:

—Què trist acabar els meus dies a causa de les meves plomes!

Més profund és el nostre dolor

quan ens vencen amb les nostres pròpies armes.





L’àliga i la guineu




na àliga i una guineu que eren grans amigues van decidir anar a viure juntes amb la idea que aquest fet reforçaria la seva amistat. Llavors l’àliga va escollir un arbre molt alt per a pondre allà els seus ous, mentre que la guineu va amagar els seus cadells sota uns arbusts al peu del mateix arbre.

Un dia que la guineu va sortir a buscar menjar, l’àliga, que tenia els pollets morts de gana, va llançar-se sobre els cau de la guineu, es va endur els cadells i ella i els seus pollets se’ls van menjar, gaudint d’un bon tiberi.

Va tornar la guineu i en descobrir el que havia passat, li va fer més mal saber que no es podria venjar que no pas que les seves cries haguessin mort; Com podria ella, sent un animal terrestre, sense poder volar, perseguir a algú que vola?

Es va haver de conformar amb el consol dels dèbils i impotents: Maleir des de lluny al seu enemic.

Però no va passar gaire temps que l’àliga va rebre càstig per la seva traïció.

Voltaven pel camp uns pastors sacrificant una cabra; va llençar-s’hi l’àliga i se’n va endur una víscera que encara tenia una mica de foc, deixant-la al seu niu.

Va venir una ventada i el foc va passar a la palla que formava el niu, cremant també als petits pollets, que de tant petits que eren encara no sabien volar i van caure a terra.

Aleshores va córrer la guineu i, tranquil·lament, va devorar els pollets davant dels nassos de la seva enemiga.

Mai traicionis una amistat sincera,

doncs si ho fessis,

tard o d’hora del cel arribarà el càstig.





L’àliga i l’escarabat




i havia una llebre perseguida per una àliga i, veient-se perduda va demanar ajuda a un escarabat, suplicant-li que la salvés.

Li va demanar l’escarabat a l’àliga que perdonés a la seva amiga, però l’àliga, menyspreant la insignificança de l’escarabat, va devorar la llebre davant seu.

Des d’aleshores, buscant venjança, l’escarabat observava els llocs on l’àliga posava els ous, i els feia rodar, els tirava a terra. Veient-se l’àliga que la feien fora allà on anés, va recórrer a Zeus demanant-li un lloc segur per a deixar els seus ous.

Li va oferir Zeus posar-los a la seva falda, però l’escarabat, veient la tàctica per escapolir-se’n, va fer una bola de fang, va volar i la va deixar caure sobre la falda de Zeus. Es va aixecar aleshores Zeus per treure’s de sobre aquella brutícia i va llençar per terra els ous sense adonar-se’n. Per això, des d’aleshores, les àligues no posen ous a l’època en que surten a volar els escarabats.

«Mai menyspreïs el que sembla insignificant,

doncs no hi ha ésser tan dèbil

que no pugui atrapar-te».





L’àliga, el corb i el pastor




lençant-se des d’un cim, un àliga va agafar un moltó.

La va veure el corb i tractant d’imitar l’àliga, es va llençar sobre el moltó, però amb tal desconeixement d’aquest art que les seves urpes es van enredar entre la llana, i batent fins al màxim les seves ales no va aconseguir sortir-se’n.

Veient el pastor el que passava, va agafar el corb i, tallant les puntes de les seves ales, el va dur als seus nens.

I els nens li preguntaren quina mena d’ocell era aquest, i els va dir:

—Per a mi només és un corb, però ell es creu àliga.

Posa el teu esforç i dedicació

a allò que realment estas preparat,

no el que no et correspongui.





L’ase vestit amb pell de lleó




n dia, un ase va trobar una paquet en el camí. Per a la seva sorpresa, va descobrir que contenia una pell de lleó. L’ase es va posar tan content que es va vestir amb la pell mentre exclamava:

—Magnífic! Just el que buscava!

I tot seguit se’n va anar a admirar el seu reflex a l’aigua d’una deu propera.

—Ara sóc un lleó! Ensenyaré a tothom a no riure’s de mi mai més! —I dit això l’ase es va encaminar cap al bosc amb aire de superioritat.

El primer animal que es va trobar va ser un porc senglar. El pobre senglar es va espantar de tal manera que va sortir cames ajudeu-me, es va estavellar contra un arbre i va caure sense sentit.

—Com n’és de divertit! —va exclamar l’ase tot satisfet de la seva disfressa.

Poc després, es va creuar amb una guineu que, al veure’l, es va quedar petrificada de terror.

—Senyor lleó! Vós sou un animal digne i noble! Us ho suplico! No em devoreu! —va implorar la guineu.

En poc temps el bosc sencer era pres d’una gran confusió a causa d’aquest fals lleó. Atemorits, els micos volaven de branca en branca i els conills fugien.

—Com m’ho estic passant de bé! —es va tornar a dir l’ase per a ell mateix—. Si rugís com un lleó, encara els faria més por!.

I es va posar a rugir… o com a mínim això pensava ell! Perquè el seu rugit semblava més aviat un bram!

—Escolteu, escolteu tots! El lleó no rugeix, sinó que brama! —va exclamar un ós rentador—. No és un lleó, si no un ase disfressat de lleó!

I fou així com els animals del bosc descobriren l’engany de l’ase!

Una disfressa pot enganyar un ase,

però no les seves paraules.





La cigala i la formiga




ue feliç era la cigala durant l’estiu! El sol lluïa, les flors desprenien el seu aroma embriagador i la cigala cantava i cantava. El futur no li preocupava gens ni mica: El cel era tan blau sobre el seu cap i les seves cançons tan alegres… però l’estiu, no és etern.

Un trist matí, la senyora cigala es va despertar per un fred intens; les fulles dels arbres s’havien tornat grogues, una pluja gelada queia del cel gris i la boira li entumia les potes.

—Què serà de mi? Aquest hivern cruel durarà molt de temps i em moriré de gana i de fred —s’anava dient ella mateixa.

—I perquè no li puc demanar ajuda a la meva veïna la formiga?

I va pensar dintre seu.

—Potser vaig tenir temps durant l’estiu d’emmagatzemar provisions i construir-me un refugi?

—Doncs és clar que no! —va dir tota convençuda—, havia de cantar. Però els meus càntics ara no m’alimentaran.

I amb el cor bategant-li a tota velocitat, va trucar a la porta de la formiga.

—Què vols? —Va preguntar la formiga quan va veure a la cigala davant la seva porta.

El camp estava cobert per una gruixuda capa de neu i la cigala contemplava amb enveja la confortable llar de la seva veïna; i traient-se de sobre la neu que gelava el seu pobre cos, va dir llastimosament:

—Tinc gana i… i… estic morta de fred…

I la formiga va contestar :

—I a mi què m’expliques? Què feies al llarg de l’estiu, quan es poden trobar els aliments per tot arreu i és possible construir una casa?

—Jo? Cantava i cantava tot el dia —va respondre la cigala tota orgullosa.

—I què? —va preguntar la formiga.

—Doncs… res… —va murmurar la cigala.

—Cantaves? Doncs, per què no proves ara de ballar?

I amb aquesta dura resposta, la formiga va tancar la porta, negant a la desafortunada cigala el seu refugi de calor i benestar.





La gallina dels ous d’or




i havia una vegada un granger que tenia una gallina molt especial. En comptes de posar ous normals, amb la seva clara i el seu rovell, posava ous d’or pur.

I cada matí anava el granger a veure si la seva gallina predilecta havia posat un ou d’or, i cada matí l’hi trobava allà.

El granger, llavors, tornava a casa i es disposava a sortir per vendre l’ou d’or. I a les nits, se les passava sense dormir comptat la fortuna que poc a poc, li anava donant la gallina. I en una d’aquelles nits es va preguntar com s’ho deuria fer la gallina per pondre ous d’or.

I després de descartar moltes idees, va quedar convençut que la gallina tenia dintre seu, potser, una màquina que li permetia fer els ous d’or. I pensant això, va començar a rumiar que, si li extreia la màquina, ell podria fer ous a la seva conveniència i fer-se encara més ric i milionari, i de forma més ràpida!

Aquesta idea el va anar absorbint. Cada dia era més cobejós i volia més ous, més or. Es va anar obsessionant, fins que, un dia, va anar al galliner disposat a recuperar la màquina que feia ous d’or que tenia la gallina dintre seu.

I sense cap mena de remordiment, cec de la cobdícia, va matar a la gallina dels ous d’or. Va córrer cap a casa veient els suntuosos palaus en els que viuria, i la va desplomar. I en obrir-la, quina va ser la seva sorpresa al comprovar que la gallina dels ous d’or no tenia cap màquina, si no que era exactament com qualsevol altra gallina.

Com feia els ous d’or? Això encara és un misteri, però el cert és que per culpa de la seva cobdícia es va quedar sense la gallina dels ous d’or.





Les granotes del pantà sec




ivien dues granotes en un bonic pantà, però a l’arribar l’estiu es va assecar, motiu pel que el van abandonar per buscar-ne un altre amb aigua.

Van trobar en el seu camí un profund pou ple d’aigua, i al veure’l, va dir una granota a l’altra:

—Amiga, baixem les dues dins d’aquest pou!

—Però, i si també s’asseca l’aigua d’aquest pou —va contestar la companya—. Com creus que pujaríem aleshores?

Al tractar d’emprendre una acció,

analitza primer les conseqüències d’aquesta.





La guineu i el cocodril




iscutien un dia la guineu i el cocodril sobre la noblesa dels seus avantpassats.

Molta estona va parlar el cocodril sobre el llinatge dels seus avantpassats, i va acabar dient que els seus pares havien arribat a ser els guardians del gimnàs.

—Ni cal que ho diguis —va respondre la guineu – Les qualitats de la teva pell demostren molt bé que des de fa molts anys et dediques als exercicis de gimnasia.

Recorda sempre que el que bé es veu,

no es pot amagar amb la mentida.





La guineu i el raïm




i havia una guineu molt afamada, i al veure penjant d’una parra uns deliciosos raïms, va voler atrapar-los amb la seva boca.

Però al no poder agafar-los, es va allunyar dient-se:

—Ni m’agraden! Estan tant verds!

No traslladis la culpa als altres

del que no ets capaç de fer.





La guineu i la serp




i havia en una figuera a la vora d’un camí, i una guineu va veure-hi una serp adormida.

Envejant aquell cos tan allargat i, pensant que podria igualar-lo, la guineu es va tombar a terra al costat de la serp i va estirar-se tant com va poder. Tant gran va ser l’esforç va fer, fins que al final, per vanitosa, es va partir en dos.

No imitis als més grans,

si encara no tens les condicions per fer-ho.





La guineu i el llenyataire




na guineu era perseguida per uns caçadors quan va arribar on era un llenyataire i li va demanar que l’amagués. L’home li va aconsellar que entrés a la seva cabana.

Gairebé immediatament van arribar els caçadors, i van demanar al llenyataire si havia vist la guineu.

El llenyataire, amb la veu els va dir que no, però amb la seva mà dissimuladament assenyalava la cabana on s’havia amagat.

Els caçadors no van entendre els senyals de la mà i van confiar només amb el que se’ls havia dit amb la paraula.

La guineu, al veure’ls marxar, va sortir sense dir res.

Li va retreure el llenyataire per què, tot i haver-la salvat, no li donava les gràcies, i la guineu li va contestar:

—Te les hagués donat si les teves mans i la teva boca haguessin dit el mateix.

No neguis amb els teus actes

el que dius amb les teves paraules.





La guineu i l’espí




na guineu saltava sobre uns turons, i va estar apunt de caure. I per evitar la caiguda, es va agafar a un espí, però les seves pues li varen ferir les potes i, sentint el dolor que li causaven, li va dir a l’espí:

—He recorregut a tu per ajuda, i més aviat m’has ferit!

Al que va respondre l’espí:

—Tu en tens la culpa, amiga meva, per agafar-te a mi, doncs saps com en sóc de bo per a enganxar i ferir a tothom, i tu no ets l’excepció!

Mai demanis ajuda

a qui acostuma a fer mal.





La guineu que va omplir la panxa




na guineu famolenca va trobar dins d’un tronc d’una alzina un trossos de carn i de pa que una pastors hi havien deixat amagats en un forat. I entrant per aquest forat, se’ls va menjar tots.

Però de tant que va menjar se li va engrandir la panxa de tal forma que no va poder sortir. Va començar a gemegar i a lamentar-se del problema en que havia caigut.

Per casualitat va passar per allà un altra guineu, i sentint els gemecs se li va apropar i li va preguntar què succeïa. I quan la guineu se li ho va haver explicat, li va dir:

—Doncs estigues tranquil·la germana fins que tornis a tenir la mateixa forma que tenies, llavors segur que podràs sortir fàcilment i sense problema!

Amb paciència es resolen molts problemes.





Les guineus a la riba del riu Meandre




s varen reunir un dia les guineus a la riba del riu Meandre, per tal de beure aigua i calmar la seva set; però el riu estava molt turbulent i, tot i que s’animaven les unes a les altres, cap d’elles s’atrevia a entrar al riu la primera.

Al final, una d’elles va parlar i, volent humiliar a les altres, burlant-se’n de la seva covardia i presumint de ser ella la més valenta. Així, va saltar a l’aigua de forma atrevida i imprudent. Però el corrent ben fort la va arrossegar fins al centre del riu, mentre les companyes, seguint-la des de la riba li cridaven:

—No ens deixis germana! Torna i digue’ns com podem beure aigua sense córrer cap risc!

Però la imprudent, arrossegada sense remei per l’aigua, i tractant d’ocultar la seva mort propera, va contestar:

—Ara duc un missatge cap a Milet, quan torni us ensenyaré com fer-ho.

Generalment, els fanfarrons

sempre estan rodejats pel perill.



Meandre:

Riu de l’actual Turquia (antiga Àsia Menor),

a la desembocadura del qual es troben

les ruines de l’antiga ciutat grega de Milet.





La llebre i la tortuga




n dia una llebre es burlava del lent caminar d’una tortuga.

La tortuga, sense sentir-se gens ofesa, li va replicar:

—Pot ser que siguis més ràpida, però jo et guanyaria en una competició.

I la llebre, totalment convençuda de que allò era impossible, va acceptar el repte. La tortuga, tant convençuda estava de guanyar, que va deixar a la llebre triar el recorregut i on seria la meta. I la llebre va triar un camí ben fàcil per a ella, però ple d’obstacles per a que la pobra tortuga, amb les cames tant curtes que tenia, s’entrebanqués tota l’estona.

En arribar el dia de la cursa, van començar les dues alhora. La tortuga no va deixar mai de caminar a pas lent però constant, i avançava tranquil·la cap a la meta.

En canvi la llebre, que va sortir molt ràpida, al veure com deixava enrere la tortuga, va aturar-se a descansar i es va quedar adormida sota un arbre.

Quan va despertar, va mirar darrera seu per veure on era la tortuga, però no la va veure. Espantada, va mirar endavant i va veure com la tortuga estava apunt d’arribar a la meta. Va córrer i córrer tant com va poder, però no va poder fer res per avançar la tortuga, i així fou com la tortuga es proclamà vencedora.

L’esforç constant

permet arribar més lluny





El lleó, la guineu i el llop




ansat i vell el rei lleó, va caure malalt a la seva cova, i la resta d’animals, excepte la guineu, anaren a veure’l.

Aprofitant l’oportunitat de la visita, el llop va acusar la guineu amb el següent al·legat:

—Ella no demostra per nostra altesa cap mena de respecte, i per això ni tan sols s’ha dignat a saludar o a preguntar per la vostra salut.

En aquell precís instant va arribar la guineu, just a temps per sentir el que havia dit el llop. Llavors el lleó, enfurismat al veure-la, va rugir feroç contra la guineu; però ella, va demanar la paraula per a justificar-se i va dir :

—Digueu-me, d’entre totes les visites que aquí teniu, qui t’ha dut tan especial servei com el que he fet jo, que he buscat per tot arreu metges que amb la vostra saviesa et receptessin un remei ideal per a curar-te, trobant-lo a la fi?

—I quin és aquest remei? Digues-m’ho immediatament! —va ordenar el lleó.

—Has de sacrificar el llop i posar-te la seva pell com a abric —va respondre la guineu.

Immediatament el llop va ser condemnat a la mort i la guineu, rient-se’n, va exclamar:

—Al patró no se l’ha de dur cap al rancúnia, si no cap a la benevolència.

Qui prepara trampes contra els innocents,

és el primer a caure en elles.





L’ós i els amics




os amics anaven junts per un camí quan veieren sortir un ós enorme que llançava terribles rugits.

—Socors! Auxili! —van cridar.

El més prim dels dos no va trigar a trobar refugi entre les branques d’un arbre, però el seu amic, massa gras, no va poder fer el mateix.

—Dóna’m la mà i puja’m! —va suplicar—. Corre! Afanya’t!

—No puc! —va replicar el més prim mentre pujava cada cop més amunt—. Si ajudo a algú tan gras com tu corro el risc de caure… i no vull que l’ós em devori!

La temible fera guanyava terreny poc a poc. De la seva boca en sortien rugits temibles, i cada vegada s’anaven apropant més a l’homenet gras. Però de sobte, es va deixar caure a terra.

«He sentit a dir que un ós mai ataca a un cadàver», es va dir per a ell el viatger. «Em faré el mort».

Immòbil, es va fer el mort, mentre l’ós l’anava ensumant. Després l’animal se’n va anar, realment convençut que l’home estava mort.

Quan l’ós se n’havia anat, l’altre viatger va baixar de l’arbre i li va dir al seu amic:

—Has tingut molta sort! Te n’has escapat pels pèls! Em pregunto per què se n’haurà anat l’ós. Fins i tot m’ha semblat que et xiuxiuejava alguna cosa a l’orella! —va dir—. Que t’ha dit?

—L’ós m’ha recomanat que no torni a viatjar, d’ara endavant, amb algú que només pensa en sí mateix i que no ofereix ajuda quan la teva vida està en perill. És en els moments difícils quan es reconeix als veritables amics.

I amb aquestes paraules, l’home va seguir el seu camí sol.

Aquell que només pensa en sí mateix,

perd els seus amics.





ELS MÉS NOUS





Els tarters d’Andorra



Popular andorrana

Adaptació d’Una mar de contes



a nostra història parla de dos mossos que treballaven en una casa d’Andorra. La nit de Sant Joan l’amo de la casa els va demanar que encenguessin una foguera molt gran, i s’afanyessin en mantenir-la viva tota la nit. I així ho van fer. Els nois van passar-se tota la nit portant fusta i fent-la cremar, mentre l’amo s’afanyava a entrar i sortir del bosc amb tot de capsetes petites.

—Aquest any si que n’he agafat —anava dient mentre tornava de la muntanya i mentre els mossos se’l miraven encuriosits— encara n’agafaré alguns més —anava dient mentre sortia un altre cop amb més caixes.

La nit de Sant Joan va passar tots se’n van anar a dormir molt cansats. L’endemà, cap al tard, l’amo de la casa estava molt content i de satisfet que estava, va donar als dos mossos un dinar molt bo i els va felicitar per la seva feina.

Els nois, encuriosits, no van poder evitar preguntar per esbrinar què havia estat atrapant el seu senyor aquella nit.

—Què era allò que has guardat a les caixes? —preguntaven els nois.

—Vaig atrapar molts menairons! Una gran ajuda en moments difícils, ja ho veureu! —responia l’amo.

Els dos nois no hi van donar més importància fins que, a finals de l’estiu, els va tocar segar tota l’herba dels camps de l’amo.

—Quanta feina! Aniríem més ràpid si tinguéssim més mans! —va dir un—. Sí sí, i ens cansaríem menys, va dir l’altre. I de cop van recordar les caixetes que el seu amo havia guardat per Sant Joan. Una ajuda, els va dir que era.

—Fantàstic! Doncs agafem-la! Una ajuda és el que necessitem! —van dir els dos alhora.

Quan l’amo dormia van entrar a la seva estança i van agafar tantes caixetes com van poder. Les van dur fora de casa i les duien corrent cap als camps que havien de segar. Però al ser de nit, no veien res. Un va ensopegar i va caure a terra deixant caure també totes les caixes que duia. En caure, es van obrir, i van sortir tot d’homenets que cridaven «Què farem, què direm?».

El noi va quedar blanc de la sorpresa i no sabia què dir. —Ah… ah… ah… —deia mentre els menairons cridaven cada vegada més enfadats—. «Què farem, què direm?». —Ah… Ah… jo… —no sabia més que dir el noi, cada vegada més espantat. Ràpidament els menairons van perdre la paciència i un va dir: «Com que no ens dones de treballar, treballaràs per nosaltres». El van agafar i se’l van endur bosc endins, entre crits d’auxili.

El seu company també es va espantar i molt, va recular dues passes i també va ensopegar, caient a terra i també deixant caure totes les caixes. Tal com havia passat abans de les capses en van sortir tot de menairons dient «Què farem, què direm?». El noi es va espantar molt, no volia que li passés el mateix que al seu company. «Què farem, què direm?», van repetir menairons.

Es veia ja perdut quan va veure unes pedres, i va tenir una idea: «Apiloneu totes les pedres que trobeu per aquestes valls», i dit i fet, els menairons van començar a apilonar les pedres, mentre el jove mosso va veure l’oportunitat de fugir de les valls i no tornar mai més.

I de la bona feina que van fer els menairons, és així com les valls d’Andorra són plenes de tarters: Llocs amb moltes pedres apilonades.

A les valls d’Andorra,

i per bona part del Pirineu,

existeixen uns éssers molt petits,

xerraires i treballadors: Els menairons.



De normal només es deixen veure una nit a l’any:

La nit de Sant Joan.

Amb les fogueres que cremen

no s’acaba mai de fer de nit

i els menairons surten a veure què passa.

Aquesta nit és la que han d’aprofitar

els amos dels masos per agafar-ne uns quants

i posar-los dins un canut d’agulles.



Quan l’amo torna a obrir la caixa,

els menairons surten corrents i pregunten…

«Què farem, què direm?»…

i l’amo els ha de donar una tasca prou gran

i prou difícil per poder satisfer

les ganes de treballar dels menairons.

O això o tenir una gran i bona conversa,

que per això els menairons són molt xerraires.

Si no ho fa així,

els menairons es poden enfadar molt i molt.





Els Reis d’Orient



Eduard Llach



a molts i molts anys vivien tres grans Reis, molt savis i molt estimats per la seva gent. Es deien Melcior, Gaspar i Baltasar.

Un nit, mentre el Rei Melcior passejava pel jardí del seu palau, buscant una cura per unes flors que, poc a poc es pansien i ningú sabia com curar, va veure un estel que no era del tot normal. Aquell estel davallà del cel i el va avisar que havia nascut el fill de Déu i que, si el volia anar a veure, hauria de seguir-lo.

El Rei Melcior va veure que totes les flors del seu jardí tornaven a estar ben boniques. Meravellat pel miracle, va ordenar preparar el camell per sortir de seguida, i va agafar una mica d’or per oferir-lo com a regal. Bé el fill de Déu es mereixia un bon grapat del tant preuat or! Mirà al cel i va veure que, tot i ser ja de dia, encara es veia l’estel, i es disposà a seguir-lo.

Aquella mateixa nit el Rei Gaspar estava atabalat ajudant a apagar un foc que cremava la gran Biblioteca Reial. Llibres i pergamins cremaven sense treva i semblava que l’aigua no els podria apagar. Quan de sobte el Rei es va trobar rodejat pel foc, sol, en una estança sense sortida. Va alçar-se amb una cadira i es va acostar a la finestra de l’estança on era per a poder respirar. Quan de sobte, de la finestra estant, va veure un estel estrany que se li apropà ràpidament. El Rei Gaspar s’apartà de la finestra, tement que el cel li caigués al damunt, però l’estel es va aturar al mig de l’estança on era el Rei Gaspar i li digué que el fill de Déu havia nascut i que, si el volia anar a veure, l’havia de seguir. Acte seguit el foc va començar a remetre i es va acabar apagant tot sol.

Sense pensar-s’ho, després del miracle que havia vist, va ordenar prepara un camell, va agafar un bon grapat d’encens per a regalar al fill de Déu i, encara no s’havia fet de dia, que ja sortia a seguir l’estel.

Finalment, aquella nit l’estel encara va fer una última visita. El Rei Baltasar era al seu palau buscant un lleó que s’havia escapat i corria pels passadissos del Palau. Quan de sobte, en girar una cantonada, va trobar-se cara a cara amb el lleó. Quan el lleó estava apunt de saltar-li al damunt, un llum es va situar entre el lleó i el Rei, i una veu li digué: ha nascut el fill de Déu, si el vols venir a veure, segueix-me. Dit això aquell llum se n’anà cap el cel i es va convertir en un estel. El lleó es va amansir i el Rei el va acompanyar a la gàbia sense més problemes. Fet això, el Rei ordenà preparar un camell, va agafar una pila de mirra, un regal digne d’un Rei pel fill de Déu, i partí tot seguint l’estel abans d’acabar la nit.

Al cap de pocs dies, tot seguint l’estel, els tres Reis es van trobar en un creuament de camins. Es van posar molt contents, doncs es coneixien i fins aquell moment havien fet el viatge sols.

Cap dels tres Reis havia agafat massa menjar ni beure per poder sortir ben ràpid a seguir l’estel, així que els tres es deturaven per les cases del camí demanant un xic de menjar i beure, per a ells i els seus camells, per poder arribar fins on els duia l’Estel.

Per tot el camí van trobar pagesos, ramaders i camperols que, de bona gana, els oferien lloc per menjar i veure. I ells aprofitaven per comentar la bona nova: Anaven a veure el fill de Déu que havia nascut entre els homes.

Després de molts dies de camí, van arribar a Jerusalem, una gran ciutat, capital del Regne de Judea. Allà van perdre de vista l’estel, així que van decidir deturar-s’hi a passar uns dies fins a veure de nou l’estel. O era que el fill de Déu havia nascut allà?

Volien quedar-se a les afores de la ciutat, i preguntar a la gent si sabia on havia nascut el fill de Déu. Però algú havia avisat de la presència dels Reis a Herodes, que era el qui governava els jueus, i havia fet enviar un patge a cercar els Reis i dur-los a Palau.

Els Reis no van declinar la oferta, doncs estava molt mal vist negar-se a un convit, i pensaren que qui millor que Herodes per saber si a la seva terra hi havia nascut el fill de Déu.

En arribar a Palau, Herodes els havia preparat un gran banquet, el més gran dels que certament els Reis havien menjat en tot el camí. I quan a mig sopar Herodes els preguntà pel motiu de tant il·lustre i important visita, fou Melcior qui respongué: Hem vingut a veure el fill de Déu, el messies. Hem seguit un estel que ens ha dut fins la teva ciutat, però aquí l’hem perdut de vista. No sabràs pas on el fill de Déu és nat?.

Herodes, en aquell moment es quedà pensant. El fill de Déu, el messies! I si havia vingut a prendre-li el tron? I encara que no li prengués, potser els jueus preferien fer cas al fill de Déu i no pas a ell! Així que Herodes va decidir que el fill de Déu era una amenaça. Però no sabia on era… I se li va ocórrer un pla.

No, no sé on és nascut el fill de Déu! Però em fa molt feliç saber que ha escollit el meu regne per a néixer-hi. Busqueu-lo, teniu llibertat per anar on vulgueu del meu Regne. Totes les portes us seran obertes, però quan el trobeu, no us oblideu d’avisar-me! Jo també l’aniré a adorar.

Els Reis no van veure la malícia que s’amagava darrera aquelles paraules i van quedar molt satisfets. Van romandre tot el dia per Jerusalem i, al vespre, veieren l’estel un altre cop. Així que es posaren ràpidament en marxa.

Ben aviat van arribar a un poble ben petit: Betlem. Allà l’estel baixà a les afores de la ciutat i es posà sobre un estable ben pobre on molts pastors i camperols també hi estaven anant.

En apropar-se hi van entrar. Van veure al mig de l’estable vell i atrotinat un nen nounat en braços de la seva mare. S’hi van acostar i els pastors van deixar passar els Reis que acostant-se al nen, la seva mare, Maria, els presentà el nen: Jesús.

El Rei Melcior s’hi acostà i tot recordant com s’havien guarit les flors, li donà una bona pila d’or. El Rei Gaspar també s’hi acostà, i tot recordant com s’havia apagat el foc, li donà una bona pila d’encens. Finalment, el Rei Baltasar s’hi apropà i recordant com s’havia amansit la fera, li donà una bona pila de mirra.

En sortir d’allà, l’estel es tornà àngel i es presentà. Era l’arcàngel Gabriel i els havia d’avisar: No aviseu pas a Herodes com li vàreu prometre, doncs tem a Jesús i, quan sàpiga on és, el farà matar.

Els Reis es van entristir en sentir aquesta nova, però tal com havien vingut, se’n van anar sense avisar a Herodes.

Pel camí, els Reis es van saber més savis encara, doncs si havien viscut la bondat de pagesos, ramaders i camperols ben pobres que els donaren un xic de menjar per poder seguir el seu camí, i el fill de Déu havia nascut entre ells, no era menys cert que tots els nens es mereixien una ofrena igual. I és així com els tres Reis recorren el món, ajudats pels seus patges, oferint als nens tota mena de regals. Però com aleshores, els Reis van amb poc menjar i beure! Per això és important que els nens els deixin menjar i beure per a ells i per als camells!





CONTES EN VERS





L’àliga i la guineu


L’àliga un jorn a la vesprada,

buscant menjar per sa fillada,

de la guineu troba els cadells,

els ateny tots d’una xarpada

i fendint l’aire adalerada

els porta al niu de sos novells.

Mare guineu, quan se n’adona

respectuosa i ben fellona

s’apropa a l’àliga i li diu:

—Torneu-me els fills, alta matrona.

I li respon: —D’aquí una estona!

estan molt bé dins el meu niu.

Sentint-se ofesa amb tal resposta,

guineu un munt porta de brosta

a sota el niu, calant-hi foc.

Quan veu que el foc al niu s’acosta

i han de quedar com una rosta,

l’àliga diu: —Pleguem el joc.-

I, tot capbaixa, avergonyida,

del niu davalla de seguida

sans els cadells, i a sa faisó,

tan forta abans i enorgullida,

ara humiliada i compungida,

desclou el bec per dir: —Perdó.





L’àliga, el cargol i el corb


Un cargol llaurava

un dia al matí.

L’àliga el caçava

volent-se’l cruspir.

La closca és molt dura:

no la pot trencar;

l’àliga s’apura

i ja el vol deixar.

Un corb se n’adona,

diu-li en to festiu:

—No sou prou fellona,

traça no en teniu.

Com no us costa gaire,

voleu cel amunt,

i de ben enlaire

tireu-lo damunt

de la dura roca.-

L’àliga així ho fa,

i com una coca

el cargol quedà.

En aquest món passa,

i es pot dir amb raó,

que es fa més amb traça

que amb força i braó.





L’ase i el lleó


Del bosc en desert paratge,

dessota l’espès fullatge,

pasturant un jorn el ruc,

el lleó se li presenta;

quan el veu, l’ase s’esventa

i tremola tot poruc.

Refet, alça el cap enlaire,

etxabuira, riu i flaira,

com burlant-se del lleó.

Quasi no el mira la fera:

es gira i torna enrera

fent senyals de compassió.





El ca cobejós


Duia un ca, de carn un mos

tot travessant l’aigua clara

d’un riu, sa mirada avara

veié al fons un altre gos.

Cobejós i adalerat

deixà la carn que embocava,

per pescar la que ovirava,

creient que era veritat.

I per haver-la millor,

va perdre el gos ço que duia,

veient com l’aigua s’enduia

el tant cobejat tresor.





El caçador i la cadernera


A un ram d’olivera

no hi sospita engany

una cadernera

i cau al parany.

Cobejós la tanca

l’astut caçador.

Trista, però franca,

fila eixa cançó:

—Guieu vostres passos

per segurs camins,

per no caure als llaços

dels vils i mesquins.





Cançó de bressol


Els ocellets, fillet meu, es bressolen

amb el va-i-ve dels florits branquillons.

Els ocellets que a l’hivern es condolen

no tenen mare que els faci petons.

Riu, tendre infant, quan jo et faci manetes;

riu com els àngels que juguen al cel,

que la marona sap fer-ne festetes

dolces, més dolces que bresques de mel.

Sobre ma falda, on e vetllo encisada,

jo et bressaré fins que et vegi adormit,

com bressa l’aire les flors de la prada

quan es desperten del son de la nit.

Quan siguis gran i jo sigui velleta,

guia’m com ara jo et guio a tu:

les meves ales d’humil ocelleta

sense un costat no em podrien pas dur.

Les pobres mares llurs àngels bressolen

tot refilant les més dolces cançons.

Els ocellets que a l’hivern en condolen

no tenen mare que els faci petons.





El cercanius


Tornant d’estudi amb cap viu,

en Jepet va veure un niu.

El niu estava penjat

en un roure tan cepat

que, entre els arbre del voltant

pareixia un vell gegant.

Va veure el niu i amunt de dret,

fou de cop pensat i fet,

i, malgrat que el brau garbí

ruflava, fet un verí,

pataquejant el brancal

que brandava amunt i avall,

el vailet, ramatge amunt,

no es deturà pas un punt,

fins assolir, en el més alt

del roure, el covat nial.

Però tantost l’assolí

bufà tan ferm el garbí

que el Cercanius, esglaiat,

veient-se en terra estrellat

per la ratxada escomès.

—Mai més! —cridava—. Mai més!

Si d’aquesta en surto viu,

mai més, mai més vull cap niu!…

A l’endemà d’aquest fet,

anant a estudi el vailet,

veié un niu de reietó

dalt d’un poll com un bastó

i, sens dir crec en un Déu,

ni fer el senyal de la creu,

de la vigília oblidat,

les emprengué com un gat

arbre amunt. Mes heus aquí

coixí el tronc, es trencà en sec

i, fent un gran espetec,

caigué el minyó de clatell,

cargolat com un cabdell,

xisclant per terra malmès:

—Mai més nius! Mai més! Mai més!

A quants i quants sol passar

que en el perill, morts de pena,

fan vius propòsits d’esmena

per tornar-hi l’endemà.





El dir de la gent


Diu que al temps de la vellúria

—que és un temps molt revellit

passaven la mar de coses

distretes per tots estils.

Voleu que us en conti una?

Ja veig que em dieu que sí.

Doncs, quietud i que duri;

no vull que em feu perdre el fil.

Us contaré les trifulgues

passades a un pare i fill

un dia venint de fira

del poble de Vilaniu.

Havien comprat un ase

resignat, mansoi, humil;

i ben cofois caminaven

tots tres com a bons amics.

Camí enllà, troben un home

que reia pels descosits.

No els en féu poques de mofes

tant al pare com al fill:

—Noi! Encara sou més ases que l’ase que conduïu.

Amb un animal de càrrega

com aquest que us va seguint.

Qui us fa ser tan tarambanes

d’anar a peu tot el camí?

—També té raó aquest home

diu el pare al seu fill;

i l’agada i, apa!, el puja

a cavall, i de seguit

ell que també munta l’ase

que amb pena va fent camí.

En ser a l’indret d’una casa

amb pallers, els ha sortit

una pagesa amb cistella

que me’ls atabala a crits:

—Ai, valga’m Déu i sa Mare!

Reina dels cels! On s’és vist

que dos homes de sa casa

facin així de botxins?

No veieu que, amb tots a sobre,

el pobre ase es va neulint,

i que la càrrega doble

el fa anar tan reprimit

que esbufega i treu el fetge

i fins traurà la perdiu?

—A fe que no hi atinava

—diu el pare, penedit:

i baixa del ruc i deixa

que vagi a cavall el fill.

La cosa ara va de perles.

L’ase i tot s’ha eixerit.

Però al cap de poc, se’ls planta

un home al mig del camí.

Va tot vestit amb molta upa,

com un jutge del civil;

porta un barret fet de llenques

i te fatxa de mal vi.

Amb la mosca al nas, arrisca

de dret al pobre fill,

i amb un urc de mil dimonis

li clava aquest moc: —Es dir:

el teu pare a peu, com l’ase;

i tu, que tens prou dalit,

aquí repapat? Tens barra

de fer anar el teu pare així?

Després d’aquesta indirecta,

baixa de cavall el fill;

hi puja el seu pare, i… hala!

a veure si encara sí

algú dirà que la cosa

no marxa prou a dret fil.

Tal dit, tal fet; una mica

més avallet del camí,

un home, plegant els braços

i sacsejant el cap viu,

diu al pare amb molta sorna:

—Ves quina pena, jo et flic!

Que teniu dolor reumàtic

a l’os bertran, perquè així

aneu a cavall de l’ase

permetent que el vostre fill

faci a peu la caminada?

Vaja que sou molt tranquil!

Després de tantes trifulgues

com han passat pel camí,

aquesta darrera treta

me’ls deixa tan avorrits

que es queden veient la lluna

l’ase i el pare i el fill.

Ja se sap; mentre hom visqui

en aquest món d’embolics,

tant si risques con si rius,

sempre hi haurà, tard o d’hora,

algú que hi tindrà que dir.

amb això, deixa’t de coses

i escolta bé el que et dic:

Si més de quatre vegades

no vols passar enrabiades,

obrant bé i honradament,

riu-te del dir de la gent.

Si més de quatre vegades

no vols passar enrabiades,

obrant bé i honradament,

riu-te del dir de la gent.





Els dos muls


Caminaven dos muls: l’un portava civada,

l’altre diner que l’impost va llevar.

De sa càrrega aquest tanmateix es cofà;

no voldria per res que li fos retirada.

Anava amb passa enravenada

i el picarol feia dringar,

quan es presenta l’enemic:

com sols volia fer-se ric,

del tresor tot soldat va a la cavalcadura:

pel fre l’agafa i la detura.

Lluitava el mul, amb prou fatic:

se sent aporrinat, i gemega i sospira.

—És això —va exclamar— ço que m’era promès?

Aquest mul que em segueix, del perill es retira

i, jo que hi caic, hi sóc malmès!

El mul que amb ell va fer la via

li diu: —Un càrrec alt, amic, no sempre és bo.

No haguessis servit més que un moliner, com jo,

fóra menys greu ta malaltia.





Les dues gosses


Era una gossa rodaire

sense casa, ni aixopluc,

que en buscava neguitosa

per poder-hi donar a llum.

Visità una coneguda

i va dir-li amb son lladruc:

—Recull-me, bona companya,

en ton jaç de sec pallús;

tinc por de morir glaçada

amb mos fills que no han nascut.-

L’altra gossa compassiva

i amorosa la recull

i li diu: —En ma caseta

solament tenir-te puc

fins que estiguis reforçada

i tons fills hagin crescut.

Al cap d’un temps ja corrien

els cadells grandets, mosuts;

llavors la gossa mestressa

diu a l’altre sense embulls:

—Amiga, ja ha arribat l’hora

que busquis nou aixopluc;

ja veus que t’he protegida

potser més del que he pogut,

els teus fills ja corren força,

albergar-te més no puc.-

I l’altra malagraïda

li respon amb to sorrut:

—Com que jo sóc la més forta,

companya, marxar no vull.-

i encara engegà per paga

una rècula d’insults.

Així la pobra gosseta

el seu jaç hagué perdut,

com passa als homes que es fien

dels dolents i malastrucs.





L’enxaneta


La plaça gran de la vila

és plena de gom a gom;

brandant el castell s’enfila,

i a l’entorn cridant s’apila

per aguantar-lo, tothom.

—Amunt va! —I fent esqueneta

cap amunt hi pugen tots.

Ja sols hi manca el Xaneta

que abraça sa mare inquieta,

estremint-la amb sos sanglots.

—Amunt fins el cel! —febrosa

la gent crida amenaçant;

i la mare, tremolosa,

l’empeny, i mira’l no gosa;

i el nen va pujant, pujant …

Ja és dalt; i el pobret somreia,

quan la torre cau d’arrel;

i encara que en morir se’l veia

com, alçant els braços deia:

—Sí, mare, amunt, fins al cel!





La gàbia i l’ocell


Cucs els ull es fa la fosca

La llum de la Lluna

serva el somni dels infants

Fes non non, ninoi ninoia

Les cireres són coixí

I l’olor de les taronges

Et farà dolç el dormir

Les ones, el peu descalç

La mà nua, la sorra

El nèctar de la magrana

I l’olor de terra molla

Fes non non, acluca els ulls

Besa el cant de la sirena

Prop l’escull la roca punxa

El cep l’olivera, el mar

Ja no fan mel les abelles

El rossinyol es al niu

Venç la son al tamariu

Mentrestant l’estel badalla

Amagat entre el brancam

D’un roure vell

Sota un llençol de calitja

Seca la sal de la pell

El braç de la mare et gronxa

I la gàbia es torna ocell.





El gall i la perla


Escarbotant dins un femer,

buscant el gall alguna grana,

trobà una perla i trist digué:

Per mi res vals, ets cosa vana.

Si un cobejós t’hagués trobat,

amb goig t’hauria recollida

i el bell collar hauries ornat

d’alguna dama enorgullida.





El gat i les granotes


Ficat al rec de potes

estava un gat mirant-se unes granotes,

que en l’aigua divertides

entraven i sortien atrevides,

saltant a tamborelles

per sobre el llot on queien de costelles.

Amb el morro en l’argila,

escorrent-se el gatet com una anguila,

a dintre el rec entrava

fins que l’aigua a la gola li arribava.

I quan va veure a n’elles

distretes, com fa el llop amb les ovelles,

alçà les dues potes

de davant per xarpar les granotes,

quedant-li falsejades

a dintre el llot enterament clavades

les potes de darrera,

i enganxant com la rata a la ratera.

I mentre s’ofegava

el pobre gat que encara forcejava,

en l’aigua desimboltes

les granotes, cantant-li les absoltes,

miraven com moria

el gat per sa imprudència i golosia.

Amb tots els punts i comes,

l’escarment del gatet ensenya als homes,

que abans d’emprendre’s una obra que es desitja,

s’ha de mirar el terra que es trepitja.





El gos i l’ovella


Com ho fan alguns humans,

un gossot contra una ovella

entaulà falsa querella

sobre prestació d’uns pans.

Senyor jutge demanà

testimonis que ho provessin

i el gos féu que es presentessin

el voltor, el llop i el milà.

La pobra ovella innocent

pel jutge fou condemnada

i, sense tenir, obligada

a pagar el pa amb or o argent.

I patí fred a l’hivern,

puix es va vendre la llana

per a satisfer la gana

d’aquells lladres de l’avern.





L’home i la serp


Un dia un pagès,

cavant una vinya,

gelada de fred,

la serp arraulida,

dessota un garbó

trobà que es moria,

i tot compassiu

volgué recollir-la.

A sota d’un sac

la posa i l’abriga;

a casa la duu,

la cuida i l’atipa

i així tot l’hivern

li fa bona vida.

La serp s’envaneix:

quan l’estiu arriba,

llengots fa al pagès

i amb ràbia el pessiga.

Llavors l’home diu:

—Ets malagraïda,

ves-te’n tot seguit,

no et vull cap més dia.-

La serp no obeeix,

maliciosa el pica,

com fan els malvats

que sempre fustiguen

a qui els protegeix;

amb llur bava aspriva,

tornant mal per bé,…

i tot ho enverinen.





El lleó, el senglar, el bou i l’ase


Estant malalt el lleó,

i ja quasi en l’agonia,

rep dels súbdits bosquerols

desagradables visites.

El senglar s’hi acosta i diu:

—Jo et mossego amb gran follia

perquè quan estaves bo

tots els jorns em perseguies.

Després el visita el bou

furiós el cota i calciga,

i per fi s’hi apropa el ruc

i a la faç cosses tira.

Més o menys a sa faisó

tots l’increpen i apallissen.

En veure’s tractat així

el lleó plora i sospira:

—Quan estava fort i sà

m’honoraven i temien

i ara que em veuen caigut

em maltracten i fustiguen,

com passa a molts potentats

que als humils no fan justícia.





El llop i el ca


Hi havia un llop —només ossos i pell

tant vetllaven els cans nit i dia!

El llop trobava un gos, tot cepat i tot bell,

gras, lluent, que, distret, era eixit fora via.

Atacar-lo i fer-ne bocins,

per al llop serien llamins;

mes calia lliurar batalla

i aquell diastre era de talla

per defensar-se amb ardiment.

El llop, doncs, s’hi atansa humilment.

Entra en conversa, li fa un compliment,

com que li admirés la ufania.

—Bell senyor, si així us plaïa

tan gros fóreu com jo —va respondre-li el ca—.

Deixeu el bosc, i és encertar.

Els vostres viuen miserables,

roïns, tabals, pobres diables;

comporta llur estat la fam fins a morir.

On s’és vist! Res segur! Cap dolça àpat a casa!

Tot a la punta de l’espasa!

Quant millor el vostre fat si vinguéssiu amb mi!

El llop digué: —Quin treball m’ha de recaure?

—Oh, foteses! —fa el gos— encalçar el vianant

que va amb garrot, i el mendicant;

manyagar els del casal, a nostramo complaure.

El vostre sou seria raure

deixalles de mil menes que mai no tenen fi:

ara ossos de pollastre, ara de colomí;

sense parlar d’amoixadures.

Ja el llop es veia, doncs, aital felicitat,

tot escampant llàgrimes pures.

Mes fent camí, veié el coll del gos, pelat.

—Què és això? —diu—. —No res. —Com s’entén? —Poca cosa.

—Vejam. —Potser el collar per on estic fermat

és, talment, el motiu d’eixa lleugera tosa.

—Fermat! —exclama el llop—. Així, doncs no correu

on us plagui? —No pas tot jorn, no val la pena.

—Doncs la val, i tant, que tot ço que mengeu,

la veritat, mon cor no emplena;

d’un tresor, a aquest preu, no em veuríeu avar.

Mestre llop ell que sí, que fuig. I corre encar.





El llop i la grua


Per menjar massa de pressa

al brau llop se li entravessa

un ossot al mig del coll;

de treure’l no té manera,

s’esgarrapa, es desespera,

va d’ací d’allà com foll.

Tot capbaix, brandant la cua,

a una jovençana grua

es presenta llagrimós,

i li fa mansoi ofrena:

—Si em treieu d’aquesta pena

donaré quant voldreu vós.

I la grua compassiva

del llop a la boca aspriva

fica el cap i coll endins,

i li treu l’ossot alhora,

llavors diu: —Ja el tens a fora,

pots pagar-me amb uns llobins.

La fera desagraïda

respon: —Marxa de seguida,

t’he fet un favor molt gros

de no haver-te degollada,

quan ta testa era ficada

al meu coll per treure’m l’os.





El llop i l’anyell


Un anyell al riu bevia,

més amunt ho feia el llop;

l’un era tot innocència,

l’altre dolent i orgullós.

—Per què m’has embrutat l’aigua?

a l’anyell increpà el llop.

—Com puc haver-la embrutada,

si estic més avall que vós?

—Bé, mes ara em maleeixes.

—No és pas cert, altiu senyor.

—Sí, ton pare fa sis mesos,

m’ofenia sense raó.-

—Penseu que en aquesta data

encara jo no era al món.-

—És que els meus camps destrueixes.-

—No tinc dents, no tasto mos.-

—Tant se val, no em pots convèncer,

no hi valdran raons ni plors.-

I, agafant l’anyell amb fúria,

va menjar-se’l dalerós.





El malpensar


Una vegada, una cabra

que anava amb el seu ramat

per un carrer de la vila,

badava i s’esgarrià.

Tan bon punt es trobà sola,

què faràs, què no faràs?

Passa davant d’una entrada,

se la mira… i dins va!

Atrevidota de mena,

escala amunt va pujant;

arriba a una porta oberta

i es fica al pis principal.

Ja veureu, quan va ser dintre,

quina una li’n va passar.

Com que els amos en són fora

i la minyona, baixant

un moment a comprar espècies,

s’han ben distret de tancar,

la cabra queda mestressa

del pis, i el va inspeccionant

fins que es planta en una cambra

davant l’armari-mirall.

S’hi atura perquè, amagada

dintre d’aquell moble estrany

ha vist que hi ha una altra cabra

que també la va guaitant.

Obre uns ulls com unes taronges

i, amb la barbota penjat,

s’hi encara tan malfiada

que està fer fer un disbarat.

Mireu que és prou!, si recula,

l’altra cabra del mirall

també recula com ella.

Si s’hi acosta, l’altra al igual.

«Això —va pensant la cabra—

és que amb mi es vol barallar».

Si li fa ben mala cara,

l’altra encara regany.

«Ja es veu: —va pensant la cabra—

m’escarneix i ho pagarà».

I es fa un xiquet endarrera

per ventar-li cop de cap.

Mes, quan veu que la de dintre

com ella es va preparant,

tant i tan fort s’enfurisma

que s’alça dreta amb un salt;

i tot aixecant les banyes,

cella-closa i rabiant,

s’apunta, es dóna embranzida

i, vinga!, trompada va!

Mes, ai, fillets! Quina planxada!

Quin cop de cap més mal dat!

És clar; la cabra que veia

no era res més que el mirall;

per això, amb el truc, el vidre

en tants bocins s’ha trencat

que, d’un mirall que hi havia,

n’han sortit deu mil miralls.

Com que té la closca dura

i revingut el banyat,

amb aquest truc a l’armari

n’ha esquerdat tot el fustam,

i els llençols i coixineres

que als prestatges són guardats

diu que encara ara tremolen

del sotrac i de l’espant.

Això rai! La pobra cabra

que queda amb un pam de nas!

després de tant d’estropici

per voler fer els comptes clars

a la cabra imaginària,

s’ha lluit de dalt a baix.

No hi ha pescat cap més glòria

que haver trencat un mirall.

Malpensant, l’ha ben errada;

i clavant un cop de cap,

s’ha clavat al cap uns vidres

que ara li fan rajar sang.

Ja ho veu, però se n’adona

ben bé un xiquet massa tard.

Cua-moixa, pèl caiguda

i amb el front tot ple de sang,

com una gallina molla,

se’n torna trista, pensant:

«Ja hi aniré més amb compte

una altra hora a malpensar!».

En aquest món de malícia

sempre hi haurà malpensats:

«Que Fulano no em pot veure…

que aquell ve per fer-me mal…

que el de més enllà em té enveja…

que aquest fa això amb mala sang…».

I així, fan tal com la cabra

davant l’armari-mirall.

Doncs, per no quedar com ella

ridícul i malparat,

escolta el consell que et dono

i mira’l de recorar.

Si et ve al cap aquella dita:

«Pensa mal i no erraràs»,

no ho creguis, perquè ha de dir-se:

«Pensa mal i ho pagaràs».





L’oreneta i els altres ocells


Diu que l’oreneta

va adonar-se un jorn

que sembraven cànem

uns agricultors.

Els ocells convoca

a reunió

i els diu: —Ço que sembren

pot servir per tots,

en fabriquen llaços

per caçar moixons.

Si volguéssiu creure’m,

serie el millor

que, acabat de néixer,

l’arrenquéssim tot.-

Plegats es rigueren

d’aquestes lliçons

i alguns ara paguen

el riure amb llur plor.

Qui els consells no escolta

i bones raons,

perilla que el cacin

els vius i traïdors.





La rata, la granota i el falcó


na rata juganera

un dia, donant el volt,

arribà ran la vorera

humida d’un rierol.

A una granota verdosa,

que cantava vora el fang,

demanà respectuosa,

que el traspassés de franc.

El tosc amfibi cantaire,

arrupit damunt un tronc,

digué a la rata rondinaire:

—Lliga a ta cua aquest jonc.

Així ho féu, i la granota

la rata volgué ofegar;

lligant-se el jonc a la pota,

dintre l’aigua s’enfonsà.

Feia esforços de flaquesa

la rata, quan al moment

un falcó amb ala estesa

s’hi tirà lleugerament.

I, agafant la rata, enlaire

féu seguir també el granot,

qui, per ésser embolicaire,

va pagar ben car l’escot.





La terra de Xauxa


Xauxa és el país més gran

i bonic per excel·lència;

allà on es neda en l’opulència

i de pobres no n’hi han.

Allà on mana ningú

i tothom creu i va recte,

perquè s’acata i respecta

el pensar de cada u.

Així tots viuen tranquils

en la més dolça harmonia,

sense crims, ni policia,

ni plets, ni guerres civils.

No es fan quintes ni eleccions;

com que no hi ha propietaris,

no hi ha advocats, ni notaris,

ni es paguen contribucions.

Allà ningú té la dèria

del treball per l’interès,

perquè al no haver-hi diners

no es coneix mai la misèria.

Tothom troba el que demana;

per acontentar qui ho vol

cada dia surt el sol

i plou set cops la setmana.

La pluja no es encaparra;

el dilluns, plouen cabrits;

el dimarts, coloms rostits;

el dimecres, butifarra;

el dijous, rets i cotilles;

divendres, gruites i vanos;

dissabte, puros habanos,

i el diumenge, mondonguilles

i préssecs rossos com sols.

Allà sols hi ha fruites fines

i les pomes camosines,

albercocs del pinyol dolç.

Les cases són de torrons;

les parets, de xocolata;

les rieres, d’or i plata;

i els camps, coberts de capons.

Els arbres donen vestits;

les muntanyes, perles riques;

els jardins, flors molt boniques,

i les fonts, vins exquisits.

Allà no s’ha de passar

cap pena per poder viure;

vinga broma, vinga riure,

i menjar bé, i disfrutar.

Així és que com que hi reina

tanta alegria i quietud,

s’hi disfruta una salut

que els metges no hi tenen feina.

I quan ja s’és a la vora

de les portes de la mort,

ve una febre, un atac fort,

i… bona nit i bona hora!

Amb això, sense dir disbauxa,

si us agrada el que es diu,

aneu a passar un estiu

allà a la terra de Xauxa.

I quan sereu de tornada,

com que jo no hi he estat mai…

d’eix país hermós i gai,

ja em contareu si us agrada.





El timbaler del bruc


Corria el juny de l’any vuit,

tot just en sos primers dies,

quan per pobles i masies

la feina anava al descuit.

Ningú es cuidava del blat

que pels camps ja groguejava;

ningú la vinya es mirava

ni la verdura del prat.

Tothom amb rostre seriós

i amb el pit de ràbia encès,

sols parlava del francès

que avançava victoriós

de poble en poble, marcant

el seu pas amb vilipendi,

llacs de sang i fum d’incendi,

cap llei santa respectant.

De Manresa i d’Igualada,

d’Esparreguera i Sallent,

vingueren noves dient

que, cap al Bruc d’avançada,

ja sortint de Barcelona.

Schwartz, general francès,

amb tres mil homes o més,

i amb artilleria bona,

venien amb gran topell,

encar que perdent un dia,

puix la pluja els retenia

rabiosos a Martorell.

—Què ens ha dit! Llampus! Quin cas!

Es diu que el francès s’acosta?

—Segura tens la resposta.

Anem a aturar el seu pas!

—Som pocs nosaltres… Que ets ruc!

—Som molts, perquè som valents.

Aixequem els sometents,

i apa, minyons, cap al Bruc!

—I d’armes! No en tinc! Qui en deixa!

—Jo ja tinc una escopeta.

—Jo un altre sense baqueta.

—Fes-te-la amb vara de freixe.

—Ben pensat!, i municions?

Faltarà plom, si no m’erro.

tallarem barres de ferro

de les reixes i balcons.

El francès porta cuirassa

que pel plom serveix d’escut,

ja veuràs com les traspassa,

però un dau ben cantellut.

La Verge de Montserrat

mana que no ens hem d’abatre.

Al Bruc, minyons, a combatre

per la santa llibertat.

I dit i fet: tots a l’una,

mal armats, nusos de pits,

descalços, però ben units,

al Bruc a provar fortuna

marxaren amb ardidesa,

ajuntant-se a mitja jornada

els sometents d’Igualada,

sallent, Monistrol, Manresa,

i d’altres pobles, que nobles

acudiren d’ira encesos

a trencar el jou dels francesos

per nostres catalans pobles.

—Quants som? —vaig sentir que un deia.

—Comptem-nos. —No sé per què!

Un altre li respongué:

—Deixa’t d’aquesta taleia.

Siguem mil o siguem cent,

el número res hi fa.

Aquí, si ets bon català

ja ho ets tot: ets un valent.

—Jo català també en sóc!

—vaig dir-me—. Valor no em manca.

però no tinc arma blanca

ni molt menys arma de foc.

Vull batre’m. Com ho faré?

Armes, qui en deixa a un xaval?

Calla!… Ja en tinc: el timbal!

Jo, del Bruc sóc timbaler;

del timbal sé tots els trams

repicar-ne amb força manya;

ells als armats acompanya

sempre el Diumenge de Rams.

Ell, docs, deu acompanyar

a tota la gent armanada

que va al Bruc encoratjada

nostra pàtria a defensar.

—Anem-hi! Ja hi sóc! De mi

ningú en fa cas. Tant se val!

Mes el vailet del timbal

bé prou que es farà sentir.

En un lloc de la muntanya,

que ningú em veus i a tots miro,

ben reclòs i lluny de tiro,

vaig fer tots la campanya.

El francès arribà al Bruc,

descuidat, ple de galvana,

i al ser prop de can Massana

ja es va sentir el trabuc.

Esverats, no veien pas

d’on les descargues sortien!

No els veien, però els tenien

els nostres arran de nas.

Refet de la sotragada,

el francès el pas atura,

i arreplegar-se procura

per fer una ferma avançada

enrotllant la nostra colla,

però jo en aquells moments

veig vindre nous sometents

i toco a mata-degolla.

Déu de Déu!, el meu timbal

trobant ressò en conca i plana,

de la terra catalana

sembla alçament general.

El gavatx així ho pensa,

creu que cent mil homes venen…

i ni amb sa llengua s’entenen,

ni saben trobar defensa.

Quin trull! Quina sarracina!

Els nostres… —Avant, minyons!

Morin els negres morrions

i visca la barretina!

Allò va ser una desfeta.

Foc avant! Francès enrera!

Ens guiava amb fe sincera

nostra Verge moreneta.

Tenint ells doble defensa

en les armes per combatre,

els nostres, un contra quatre,

braç a braç, a lluitar es llença.

Res hi fa que siguin més

i que vagin ben armats,

ben lluïts i cuirassats.

Que siguin molts, no hi fa res!

Nostra causa és justa i santa,

i la sang pel cos ens bull.

Del gran exèrcit l’orgull

als catalans no ens espanta.

A la barreja, companys!

Falç al puny, que és temps de sega!

Primer morts que fer-ne entrega

de nostres lleis a uns estranys.

I tal fou nostre brió,

tal nostra força i delit

que, lluitant a braç partit,

els hi vam prendre un canó.

Sent la pèrdua del francès

tres-cents vint d’infanteria,

setanta en cavalleria,

i, per final, el que és més,

d’aquella guerra, l’afront

de que al Bruc, amb la fe vera,

fou la batalla primera

que perdé Napoleón.

Aquest és el fet cabal.

Aquest és el fet gloriós

que la Verge dels Dolors

va ajuda’ns amb son timbal.





La vedella, la cabra i l’ovella


La vedella, la cabra, i la germana ovella

amb un lleó ferest, senyor d’aquells tiranys,

va fer societat, deu fer qui-sap-los anys,

tot posant en comú guany i dany, de parella.

Trobà a un cérvol, un jorn, la cabra en sos paranys.

Ella als associats la nova n’ha tramesa.

Un cop junts, el lleó amb les urpes comptà,

i digué: —Quatre som a partir-nos la presa.

Fent-ne parts per a tots, ell la va esquarterar.

Com a rei de l’indret, la primera es separa.

—Bé té d’ésser per mi, fa el lleó: la raó

és que duc el nom de lleó;

m’apar que la cosa és ben clara.

La segona, per dret, jo també me l’emport:

aquest dret, ja ho sabeu, és el dret del més fort.

Com jo sóc el més ardit, pretendré la tercera.

Ara, l’altra, si algú de vosaltres l’espera,

ben aviat serà colltort!





RAMON LLULL





L’agró que s’havia fet vell




n un estany hi havia un agró acostumat a pescar molt. Aquell agró va envellir, i per vellesa perdia la caça moltes vegades.

L’agró va empescar-se de quina manera podia ajudar-se amb l’enginy, el qual va ser causa de la seva mort.

Aquell agró va estar tot un dia fins ben entrada la nit i no res va poder pescar, i va romandre a la riba d’aquell estany, tot trist.

Un cranc es va meravellar perquè l’agró no pescava com solia, i va demanar a l’agró per què estava així de consirós.

L’agró va dir que tenia molta pietat pels peixos d’aquell estany, amb qui havia viscut llargament, i molt planyia la seva mort, perquè dos pescadors que pescaven en un altre estany i es proposaven venir a aquest. «Aquells pescadors són savis mestres de pescar, perquè cap peix no se’ls pot escapar, i prendran tot peix d’aquest estany».

El cranc, que va sentir aquestes paraules, va tenir molta por, i ho va dir als peixos que estaven en aquell estany.

Tots els peixos es van ajuntar, i van anar davant l’agró, al qual van pregar que els donés consell.

«No hi ha altre consell, va dir l’agró, més que un, és a saber: que jo us porti a tots d’un a un, a un estany que és a una llegua d’aquí. En aquell estany hi ha moltes canyes i hi ha un gran fangar, i els pescadors no us podran fer mal».

Tots els peixos ho van donar per bo i tots els dies l’agró prenia tants peixos com volia, i feia veure que els duia a un estany. Llavors, en un puig es posava, i menjava el peix que portava i després tornava per un altre.

Així va viure molt de temps sense treballar-se la pesca.

Es va esdevenir un dia que el cranc va pregar a l’agró que el portés a aquell estany. L’agró va estendre el seu coll, i el cranc es va agafar al coll de l’agró amb les seves dues mans.

Mentre l’agró volava amb el cranc que portava al seu coll, el cranc es meravellava com no veia l’estany al qual pensava que l’agró el portava.

Quan l’agró va ser prop d’aquell lloc on solia menjar els peixos, el cranc va veure les espines dels peixos que l’agró s’havia menjat, i va conèixer l’engany que l’agró feia.

Llavors el cranc va estrènyer tan fortament el coll a l’agró, que li va trencar, l’agró va caure mort a terra i el cranc se’n va tornar cap els seus companyons, als quals va contar la traïció que l’agró els feia, i la qual va ser causa de la seva mort.





El corb i la serp




n corb feia el seu niu en una roca; i tots els anys una gran serp li menjava els seus pollets.

El corb tenia molt gran ira d’aquella serp que els seus fills li menjava, i no es gosava combatre amb la serp, perquè no era tan poderós que la pogués vèncer per força d’armes.

Aquell corb va determinar ajudar-se de la manya contra la serp, ja que la força li faltava.

Es va esdevenir un jorn que la filla del rei jugava amb les seves donzelles en un verger, i havia posat la seva garlanda d’or i argent i de pedres precioses a la branca d’un arbre.

El corb va prendre aquella garlanda i va volar per l’aire llargament, fins que molts homes van seguir el corb, per veure on posaria la garlanda que la filla del rei molt estimava, la qual plorava molt fortament quan el corb s’emportava la garlanda.

El corb va posar la garlanda en aquell lloc on estava la serp; i els homes ,quan van venir a prendre la garlanda, van veure la serp i la van matar.





L’ós, el corb, l’home i la serp




na vegada es va esdevenir que un ós i un corb i un home i una serp van caure en una sitja. Per aquell lloc on era la sitja passava un sant home que era ermità, i va mirar en aquella sitja i els va veure tots quatre, que no en podia sortir cap. Tots ensems van pregar aquell sant home que els tragués de la sitja, i cadascun li va prometre bona recompensa. Aquell home va treure de la sitja l’ós i el corb i la serp, i quan en va voler treure l’home, la serp li va dir que no ho fes; perquè si ho feia, mala recompensa en cobraria.

L’ermità no va voler creure la serp del consell que li donava, i va treure aquell home de la sitja.

A poc de temps l’ós va aportar al sant home un buc d’abelles que era ple de bresques, i quan l’ermità va haver menjat les bresques a tota la seva voluntat, se’n va anar en una ciutat on volia predicar.

A l’entrant de la ciutat, el corb li va aportar una molt preciosa garlanda, que era de la filla del rei, a la qual havia llevat la garlanda del cap.

L’ermità va prendre la garlanda i va tenir gran goig, perquè molt valia.

Per aquella ciutat anava un home cridant, i deia que tothom que tingués aquella garlanda, que la tornés a la filla del rei, que ella li’n donaria gran recompensa. I que si la garlanda tenia guardada, que en portaria pena molt gran.

El bon home ermità va venir per una carrera on estava aquell home que ell havia gitat fora de la sitja, el qual home era argenter. El sant home encomanà la garlanda a l’argenter secretament i l’argenter la va portar a la cort i va acusar al sant home.

Aquell sant home va ser fet pres i batut i encarcerat. La serp que el sant home havia gitat de la sitja va venir a la filla del rei que dormia, i li va mossegar la mà. La filla del rei va cridar i plorar, i va tenir la mà inflada fortament.

El rei va ser molt irat de la malaltia de la seva filla, i va fer cridar per tota la ciutat que a tothom daria grans dons que li pogués guarir la seva filla.

La serp va venir al rei mentre dormia, i a l’orella li va dir que a la presó de la seva cort estava pres un home que tenia una herba que guariria la seva filla.

Aquella herba l’havia donada la serp al bon home, i l’havia adoctrinat com la posés a la mà de la filla del rei, i com demanés al rei que fes justícia de l’argenter que tan mala recompensa li havia donat.

Així va ser fet com la serp havia ordenat; i el sant home va ser deslliurat de la presó, i el rei va fer justícia a l’argenter.





La rata i l’ermità




n una terra es va esdevenir que un milà portava una rata, i un ermità va pregar a Déu que aquella rata caigués a la seva falda.

Per les oracions del sant home, Déu va fer caure aquella rata a la falda de l’ermità, el qual va pregar a Déu que en fes una bella donzella.

Déu va oir els precs de l’ermità, i va fer de la rata una donzella.

—Bella filla, va dir l’ermità; vós voleu el sol per marit?

—Senyor, no, va dir ella; perquè al sol li prenen els núvols la claredat.

I l’ermità li va demanar si volia per marit a la lluna, i ella va dir que la lluna no tenia la claror per si mateixa, sinó la tenia pel sol.

—Bella filla, va dir l’ermità; voleu vós per marit el núvol?

Va respondre que no, perquè el vent menava els núvols allà on volia.

La donzella no va voler el vent per marit, perquè les muntanyes li impedien el moviment; ni va voler les muntanyes, perquè els rats la les foradaven.

A la fi la donzella va pregar a l’ermità que pregués a Déu que la tornés rata, així com era abans, i que li donés per marit un bell rat.





El rei, la puça i el poll




n rei tenia dos donzell que cuidaven de la seva persona. Un dia es va esdevenir que el rei seia a la seva cadira, i davant seu estaven molts barons i cavallers. L’un d’aquells donzells estava davant d’ell, i va veure una puça en una vestidura de samit blanc que el rei vestia.

Aquell donzell va dir al rei que li plagués deixar-lo acostar per prendre una puça que estava al seu mantell, El rei li va donar llicència, i el donzell va prendre la puça.

El rei va voler veure la puça, i la va mostrar al seus cavallers. Va dir que era molt gran meravella com una bèstia tan petita gosava acostar-se al rei.

El rei va fer donar al donzell cent besants.

L’altre donzell tenia enveja del seu companyó, i l’endemà va posar un gran poll en el mantell del rei, i va dir al rei paraules semblants a les que el seu companyó havia dit.

El donzell va donar el poll al rei, i el rei es va esquivar fortament. Va dir que ell era digne de mort, perquè els seus vestits no guardava de polls; i va fer donar a aquell donzell cent assots.





HANS CHRISTIAN ANDERSEN





L’aneguet lleig




om cada estiu, a la Senyora Ànega es va posar a covar els seus ous i totes les seves amigues del corral estaven desitjoses de veure els seus aneguets, que sempre eren els més bonics de tots.

Va arribar el dia en què els aneguets van començar a obrir els ous a poc a poc i tots es van reunir al voltat del niu per a veure’ls per primer cop.

Un a un varen anar sortint, fins a sis preciosos aneguets, cadascun d’ells acompanyat pels crits d’alegria de la Senyora Ànega i de les seves amigues. Tan contentes estaven, que van trigar una mica a adonar-se’n que un ou, el més gran de tots set, encara no s’havia obert.

Tots van concentrar la seva atenció en l’ou que romania intacte, fins i tot els aneguets acabats de néixer, esperant veure algun signe de moviment.

Al cap de poc temps, l’ou es va començar a trencar i en va sortir un ànec somrient, més gran que els seus germans, però, sorpresa!, moltíssim més lleig i malgirbat que els altres sis…

La Senyora Ànega es moria de vergonya per haver tingut un aneguet tan lleig i el va apartar amb l’ala mentre atenia als altres sis.

L’aneguet es va quedar molt trist perquè se’n va adonar que allà no el volien …

Van passar els dies i el seu aspecte no millorava, al contrari, empitjorava, ja que creixia molt ràpid, era molt prim i malgirbat, a més de bastant maldestre.

Els seus germans li feien bromes pesades i se’n reien constantment, dient-li lleig i maldestre.

L’aneguet va decidir que havia de buscar un lloc on pogués trobar amics que de veritat el volguessin a pesar del seu aspecte desastrós i un matí, molt aviat, abans que es llevés ningú del graner, va fugir per un forat de la tanca.

Així arribà a una altra granja, on una vella el va recollir i l’aneguet va creure que havia trobat un lloc on per fi l’estimarien i el cuidarien, però també es va equivocar, ja que la vella era malvada i només volia que el pobre aneguet li servís de primer plat. I se n’anà d’allà corrent.

Va arribar l’hivern i l’aneguet lleig quasi es mor de gana, doncs havia de buscar menjar entre el gel i la neu i havia de fugir de caçadors que pretenien disparar-li.

Al final va arribar la primavera i l’aneguet va passar per un estany on va trobar les aus més belles que mai havia vist fins aleshores. Eren elegants, gràcils i es movien amb tanta distinció que es va sentir totalment acomplexat perquè ell era molt maldestre. De totes formes, com no hi tenia res a perdre s’hi va apropar i els va preguntar si podia banyar-se també.

Els cignes, doncs eren cignes les aus que l’aneguet va veure a l’estany, li van respondre:

—Doncs es clar que sí, ets un dels nostres!

I l’aneguet va respondre.

—No us burleu de mi! Ja sé que sóc lleig i malgirbat, però us heu de riure de mi per això.

—Mira el teu reflex a l’estany —li van dir ells— i veuràs que no et mentim.

L’aneguet es va introduir incrèdul a l’aigua transparent i el que va veure el va deixar meravellat. Durant el llarg hivern s’havia transformat en un cigne preciós!. Aquell aneguet lleig i malgirbat era ara el cigne més blanc i elegant de tots els que hi havia a l’estany.

Així fou com l’aneguet lleig es va unir als seus i fou feliç per sempre.





El petit avet




i havia una vegada un avet petitó, enmig d’un bosc, que estava molt i molt trist. I plorava. Sabeu per què? Perquè no li agradaven les seves fulles.

—Snif, snif —plorava—, no m’agraden aquestes fulles tant punxegudes. Tots els arbres tenen les fulles més boniques que les meves.

I va estar plorant tot el dia. Fins que es va fer de nit. I abans d’adormir-se, desitjava:

—M’agradaria, m’agradaria tenir les fulles d’or!

L’endemà al matí es va despertar el petit avet i les seves fulles eren grans fulles d’or.

—Oh! Què content que estic! Quines fulles més boniques! I són totes d’or!

Però tant boniques eren que va passar per allà un lladre i se les va endur totes. I el petit avet va tornar a plorar:

—Snif Snif —plorava—. Ja no vull fulles d’or, que se les enduen totes! Vull fulles de vidre, que són potser encara més boniques!

Aquella nit es va tornar a dormir desitjant tenir les fulles de vidre. I l’endemà, al despertar-se:

—Oh! Què content que estic! Quines fulles més boniques de vidre!

Però aquell dia va bufar un vent molt fort, que va tirar totes les fulles de vidre a terra, trencant-les amb un gran terrabastall.

—Snif Snif —plorava de nou el petit avet—. Ja no vull fulles de vidres, que es trenquen totes! Vull fulles ben verdes.

I aquella nit es va tornar a dormir desitjant tenir les fulles ben verdes. I l’endemà, al despertar-se:

—Oh! Què content que estic! Quines fulles verdes més boniques!

Però per davant va passar un ramat d’ovelles.

—Mireu, mireu quin arbre més baixet i quantes fulles que té.

I les ovelles van començar a menjar-se les fulles del petit avet. I no en van deixar ni una.

—Snif, Snif —tornava a plorar el petit avet—, no vull ni fulles d’or, ni de vidre, ni verdes! Jo el que realment vull són les meves agulles.

I aquella nit es va adormir desitjant més que mai tornar a tenir les seves fulles d’agulla. I així fou quan, l’endemà de bon matí es despertà i tenia una altra vegada les seves fulles fortes i punxegudes.

I sense ningú que li robés les fulles, ni les trenqués, ni se les mengés, es va fer un arbre alt i gros i servia d’aixopluc a tots els animalets del bosc.





La princesa i el pèsol




n jove príncep desitjava casar-se, però amb una princesa de veritat. Havia recorregut els set mars, escalat totes les muntanyes del món i lluitat amb els més ferotges dracs, per a poder trobar una princesa de debò, però no havia tingut èxit.

A més a més que no eren princeses vertaderes, totes tenien un defecte: unes eren molt grasses, les altres, massa primes, altres molt altes, altres molt baixes, algunes tenien el nas molt gran, i d’altres molt petit. En fi …

Després de cinc anys de buscar, el príncep va tornar al seu reialme molt trist i va dir que al món no hi havia princeses. I després d’això va decidir tancar-se a la torre més alta del castell i es va tancar.

Dies més tard, en un dia amb una forta tempesta, algú va trucar la porta del palau. Com que els criats estaven molt espantats pels llamps que queien per la tempesta, el mateix Rei va haver d’anar a obrir la porta.

Quan ho va fer, va veure a una bonica jove amb un bonic vestit de seda blau teixit amb fils d’or i sabatilles de vidre.

La noia estava tota mullada i les seves sabates deixaven anar aigua cada vegada que feia una passa.

A més, les trenes fetes amb el seu preciós cabell negre s’havien convertit en dues cataractes per les que queien raigs d’aigua.

«Sa majestat, sóc una princesa i estic perduda. Podria passar la nit al seu palau?», va dir la jove fent una reverència. «Una princesa?, va pensar el rei, doncs anem a veure si és cert». El Rei se’n va endur la princesa a una de les estances perquè es canviés la seva roba humida.

Mentrestant, va ordenar als seus servents que preparessin una de les habitacions del palau i posessin sobre el llit deu matalassos i deu cobrellits.

Una vegada va estar fet, va posar al fons del primer matalàs un pèsol. L’endemà, el Rei va entrar a l’habitació de la princesa i li va preguntar : «Com has passat la nit?». I la princesa va contestar: «Molt malament, hi havia alguna cosa dura al llit que no em va deixar dormir».

El Rei va deixar anar una gran carcallada i va sortir de l’habitació cridant per tot el palau: «És una princesa de veritat, És una princesa de veritat! Només una princesa de veritat pot ser tan sensible com per a sentir un pèsol en el fons de 10 matalassos».

Va pujar fins a la torre més alta del castell on era el seu fill i li va explicar el que havia passat.

Els dos van riure i ballar. El príncep es va canviar les robes i va baixar a la torre per a conèixer la princesa.

Després el príncep va entrar a l’habitació i va veure la princesa. Ella el va mirar i en aquest instant els dos varen saber que eren l’un per l’altre.

Dues després a boda es va celebrar a palau. Hi va haver una gran festa que va durar tota una setmana.

El príncep i la princesa visqueren feliços per a sempre i el pèsol va ser enviat a un museu del regne.





Reina de les Neus



Primera història



oncs bé, comencem. Quan arribem al final d’aquest conte, sabrem alguna cosa més del que fins ara sabíem.

Hi havia una vegada un follet malvat, un dels pitjors: el dimoni. Un dia estava el diable molt content, doncs havia fabricat un mirall dotat d’una estranya propietat: Tot allò bonic i bo que en ell s’hi reflectia, empetitia i empetitia… fins a gairebé desaparèixer; tot allò que no valia res i era dolent i lleig, ressaltava amb força, tornant-se encara pitjor del que era abans. Els paisatges més encisadors apareixien en ell com a plats d’espinacs bullits i les persones més bones es feien repulsives o es reflexaven amb el cap avall, com si no tinguessin ventre i amb les seves cares tan desfigurades que era pràcticament impossible reconèixer-les; si es tenia una piga, es podia estar convençut que el nas i la boca quedarien tapades per ella. El diable ho considerava tot això terriblement divertit. Si algú es trobava immers en un pensament bo i piadós, apareixia en el mirall amb una ganyota diabòlica, que provocava les carcallades del follet-diable per la seva astuta invenció. Tots els que acudien a l’escola de follets —doncs hi havia una escola de follets— explicaven per totes bandes que s’havia produït un miracle; per fi es podria veure, deien, el veritable rostre del món i les seves gents.

Van anar a totes bandes amb el seu mirall i, finalment, no va quedar ni un home ni un país que no hagués estat deformat. Es van apropar aleshores volar fins al mateix cel per a burlar-se dels àngels i de Nostre Senyor. Quan més amunt pujaven, més ganyotes feia el mirall i més es retorçava, fins el punt que gairebé no podien agafar-lo; volaven cada vegada més amunt i quan ja es trobaven ala vora de Déu i dels àngels, els mirall va picar de peus tan furiosament amb les seves ganyotes que se’ls va escapar de les mans i va anar a estavellar-se contra la terra, trencant-se en centenars de milions, o millor, en milers de milions de trossets, i potser més, d’aquest forma, va fer molt més mal que abans, ja que la major part dels seus trossos amb prou feines eren més grans que un gra de sorra i es van espargir per l’aire arribant a tot el món; quan un d’aquests diminuts fragments es ficava dintre l’ull d’algú, allà es quedava, i a partir d’aquest moment tot ho veia deformat, apreciant només el costat dolent de les coses, doncs cada mota de pols del mirall conservava la propietat que havia tingut el mirall quan estava sencer. El més terrible va ser que, a més d’un, alguna d’aquestes minúscules partícules se li va allotjar al cor, amb el que aquest quedava convertit d’immediat en un tros de gel.

Es van trobar també alguns trossos prou grans com per a ser usats com a vidres d’una finestra, però que a ningú se li acudeixi mirar a través d’ells amics! Altres fragments van ser usats per a ulleres i quan algú se les posava amb la intenció de veure-hi millor, el que contemplava era senzillament espantós. El maligne reia fins a esclatar de riure, cosa que li produïa una sensació summament agradable.

Encara ara suren per l’aire petits àtoms de mirall. Escolteu a continuació el que va succeir a un d’ells.





Reina de les Neus



Segona història



n una gran ciutat —un d’aquells llocs tan plens de cases i de gent, on no hi ha prou lloc per a que tots puguin tenir un petit jardí i on, en conseqüència, els que viuen allà han de conformar-se amb uns quants tests— hi havia dos pobres nens que, no obstant això, tenien un jardí una mica més gran que un simple test de flors.

No eren germans, però s’estimaven tant com si ho fossin. Les seves famílies vivien en les respectives golfes, una just en front de l’altre; Allà on el sostre d’una casa tocava gairebé amb al de l’altre, s’obrien un parell de petites finestres, una en cada golfa; Només s’havia de fer un petit salt sobre les canaleres que passaven al costat de les barbacanes per passar d’una finestra a l’altra.

Cada família tenia davant de la seva finestra un caixó gran de fusta en el que cultivaven hortalisses, que més tard passarien a taula, i en el que creixia també un petit rosal; els dos rosers, un en cada caixó, creixien forts i bonics. Un dia, els pares van tenir l’idea de col·locar-los perpendicularment a les canaleres, de tal forma que gairebé arribaven de finestra a finestra. Les tiges dels pèsols penjaven a ambdós costats i els rosals allargaven les seves branques emmarcant les finestres i inclinant-se cadascun cap a l’altre; semblaven dos arcs de triomf de fulles i flors. Com els caixons estaven situats molt amunt, els nens sabien que no havien de grimpar fins allà, tot i que a vegades els donaven permís per a pujar i reunir-se, asseient-se sota les roses en els seus petits tamborets. Jugar allà era una petita delícia.

Però aquest divertiment els estava prohibit durant l’hivern. Amb freqüència les finestres es cobrien de gebre i llavors els nens escalfaven amb l’estufa una moneda de coure, posant-la a continuació sobre el vidre gelat de la finestra; aconseguien així una magnífica espiera perfectament rodona; darrera, espiava un ull afectuós, un a cada espiera. El nen s’anomenava Kay i la nena, Gerda. Durant l’estiu podien reunir-se només donant un salt, a l’hivern havien de baixar molts pisos i pujar-ne uns altres tants, mentre a fora, els flocs de neu es movien en l’aire.

—Són abelles blanques que juguen a l’aire —deia l’àvia.

—També elles tenen una reina? —preguntava el nen, sabent que les veritables abelles en tenen.

—És clar que sí! —deia l’àvia—. Vola al mig del grup més dens, és la més gran de totes i mai es queda a terra. Així que toca el terra, torna a anar-se’n de seguida cap als núvols. Moltes vegades, durant les nits d’hivern, recorre els carrers de la ciutat, mira per les finestres i llavors els vidres es gelen de forma estranya, com si es cobrissin de flors.

—Si, si, jo ho he vist! —van dir els nens alhora, demostrant així que l’àvia no mentia.

—Pot venir aquí la Reina de les Neus? —va preguntar la nena.

—Que vingui! —va dir el nen—. La posaré sobre l’estufa i es fondrà!

L’àvia va acariciar-li els cabells i li va explicar altres històries. Per la nit, quan el petit Kay estava a mig despullar-se, va pujar a la cadira que hi havia al costat de la finestra i tancant un ull va mirar per la seva petita espiera rodona; al carrer queien alguns flocs de neu; un d’ells, el més gran, va quedar a la vora del caixó de flors; el floc va créixer i créixer i va acabar per convertir-se en una dóna, vestida amb un meravellós mantell blanc que semblava estar fet per milions de flocs estrellats. Era d’una bellesa captivadora, tot i que d’un gel brillant i encegador i, no obstant, tenia vida; els seus ulls guspirejaven com estrelles, però no hi havia en ells ni calma ni tranquil·litat. Va fer un senyal amb el cap i, mirant cap a la finestra, va aixecar la seva mà. El nen es va espantar de tal manera que va caure de la cadira; li va semblar aleshores que un gran ocell passava volant davant de la seva finestra.

L’endemà va ser fred i sec… després va venir el desglaç… i a la fi, va arribar la primavera. Lluïa un sol càlid, començaven les gemmes a sortir als arbres, les orenetes construïen els seus nius, s’obrien les finestres de les cases i els dos nens s’asseien un altre cop al seu petit jardí, allà a dalt, al costat de la canalera que corria al llarg del teulat.

Les roses floreixien aquell any amb tot el seu esplendor; la nena havia après un salm que feia referència a les roses i que li feia pensar en les seves cada vegada que el cantava; se’l va ensenyar al seu amic i cantaren junts:

Les roses a la vall creixen,

el Nen Jesús els hi parla

i elles al vent es gronxen.



Els nens s’agafaven de la mà, besaven els capolls acaronats per la llum pura del sol de Déu i els hi parlàvem com si el Nen Jesús hagués estat allà. Què meravellosos aquells dies d’estiu! Quina delícia estar al costat d’aquells bonics rosers que semblaven no cansar-se mai de donar flors!

Kay i Greda estaven asseguts, mirant un àlbum d’animals i ocells… van sonar les cinc al rellotge del campanar… de sobte Kay va exclamar:

—Ai, he notat una punxada al cor! I alguna cosa m’ha entrat a l’ull!

La petita Greda va agafar entre les seves mans el cap de Kay; ell va parpellejar; no, no es veia res.

—Em sembla que ja ha sortit —va dir Kay.

Però no, no havia sortit. Era precisament una volva de pols de cristall procedent del mirall; el recordeu, veritat? El mirall que feia petit i lleig tot el que era bo i bonic, mentre que el que era baix i malvat, qualsevol defecte per petit que fos, l’engrandia d’immediat. Al pobre Kay se li havia clavat un resquill de cristall al cor, que ben aviat es convertiria en un bloc de gel. No sentia ja cap mena de dolor, però el cristall seguia allà.

—Per què plores? —va preguntar Kay a la seva amigueta—. Estàs molt lletja quan plores. Bah! Mira: Aquesta rosa està tant menjada per un cuc! I aquella altra creix torta! Són lletges, tant lletges com el caixó en el que creixen!

I d’una patada va arrencar les dues roses.

—Kay! Què fas? —va cridar la nena mirant-lo espantada.

Kay encara va arrencar una altra rosa i ràpidament es va ficar per la finestra deixant allà sola la petita Gerda.

Quan poc després la nena va tornar al seu costat amb l’àlbum, Kay li va dir que allò estava bé pels nadons, però no per a ell. Si l’àvia els explicava contes, ell sempre trobava algun motiu per burla-se’n i a la mínima que podia l’imitava a les seves esquenes ridiculitzant les seves paraules i els seus gestos; la veritat és que ho feia a la perfecció i tothom se’n reia a carcallades. Aviat va acostumar-se a imitar i a burlar-se de qualsevol que passés pel carrer. Tot el que en els altres hi havia de singular o de poc agradable era ridiculitzat pel noi; la gent deia d’ell:

—Com n’és d’intel·ligent aquest noi!

Es dedicava fins i tot a mortificar a la petita Gerda, que l’estimava de tot cor. El cristall que li havia entrat a l’ull i el que se li havia allotjat al cor eren la causa de tot.

Els seus jocs tampoc eren com els d’abans: S’havia tornat molt més seriós. Un dia d’hivern que queia una forma nevada, Kay va treure una lupa i va estendre una punta de la seva jaqueta blava per a que caiguessin sobre ella alguns flocs.

—Mira a través de la lupa, Gerda —li va dir.

Els flocs semblaven molt més grans i tenien l’aspecte de flors magnífiques o d’estrella de deu puntes; era realment meravellós.

—Fixa’t que curiós —va continuar Kay—. És més interessant que les flors de veritat. No hi ha en elles el més petit defecte; mentre no es fonen, els flocs són absolutament perfectes.

Uns dies més tard, es va apropar a Gerda amb les mans enfundades en uns guants gruixuts i amb el seu trineu a l’esquena; cridant-li a l’oïda, li va dir:

—M’han donat permís per anar a jugar a la Plaça Major!

I cap allà se’n va anar.

A la plaça, els nens més agosarats acostumaven a lligar els seus trineus als carros dels camperols per a ser remolcats per ells. Allò era increïblement divertit. Quan estaven en ple joc, va arribar un gran trineu, completament blanc, conduït per una persona embolcallada en un abric de pell blanca i amb un barret de pell sobre el cap; va donar dues voltes a la plaça i Kay es va enganxar ràpidament el seu petit trineu al que acabava d’arribar; junts, van començar a lliscar per la neu. Van agafar més velocitat i sortiren de la plaça per un carrer lateral; la persona que conduïa el trineu gran va girar el cap cap en Kay i li va fer un senyal amistós, com si ja es coneguessin d’abans, i cada vegada que Kay intentava desenganxar el seu trineu, el desconegut girava el cap i Kay es quedava immòbil al seu seient; franquejaren així les portes de la ciutat i es van allunyar. La neu va començar a caure tant fortament que el nen amb prou feines podia veure a un pam per davant del seu nas; va intentar afluixar la corda que el mantenia unit al trineu gran, però no ho va aconseguir: estaven tant ben enganxats i anaven tant ràpid com el vent. Va cridar amb totes les seves forces, però ningú el va sentir; la neu seguia caient i el trineu avançava tant ràpid que semblava volar, tot i que a vegades feia saltirons, com si saltés per sobre d’unes rases i pedres. Kay estava terriblement espantat, va voler resar el Parenostre però només va aconseguir recordar la taula de multiplicar.

Els flocs queien cada cop més gruixuts i semblaven ja gallines blanques; de sobte, es van fer a un costat, el gran trineu es va aturar i la persona que el conduïa es va aixecar; el seu abric i la seva gorra eren només de neu. Es tractava d’una dona alta i esvelta, de blancor enlluernadora: La Reina de les Neus.

—Hem fet un llarg camí —va dir ella—. Tens fred? Vine, fica’t aquí sota el meu abric de pell d’ós.

El va muntar al seu trineu, va estendre el seu abric sobre ell i Kay va creure desaparèixer entre un munt de neu.

—Encara tens fred? Li va preguntar, besant-li al front.

Ai! Aquell petó era més fred que el gel i li va penetrar fins al cor que, d’altra banda, ja era pràcticament un bloc de gel. Li va semblar que es dormiria… però aquesta sensació no va durar més que un instant, després va deixar de tenir el fred intens que el rodejava.

—El meu trineu! No oblidis el meu trineu!

Això va ser el primer que va pensar. La Reina de les Neus el va lligar a l’esquena d’una de les gallines blanques que voltaven darrera seu i tot seguit va besar en Kay una vegada més, i aquest va oblidar a la petita Gerda, a l’àvia i a tots els que havien quedat a casa seu.

—No et tronaré a besar —li va dir ella—. Un petó més et mataria.

Kay la va mirar; era bonica, no podia imaginar un rostre que irradiés una intel·ligència i un encant similars; no tenia aquell aspecte de gel, com quan li va fer un senyal a través de la finestra; als seus ulls, era perfecta i no l’inspirava ja cap temor; li va explicar que sabia calcular de memòria, inclús amb fraccions, que coneixia perfectament la geografia del país i el nombre d’habitants; mentre li explicava tot això, ella no deixava de somriure. No obstant, Kay tenia la impressió de que tot el que sabia no era suficient. Va mirar cap amunt, l’espai infinit; la Reina de les Neus el va agafar entre els seus braços i junts van ascendir pels aires; travessant núvols foscos, on el rugir de l’huracà evocava a la seva ment el record d’antigues cançons; volaren per sobre de boscos i de llacs, de mars i muntanyes; a sota, xiulava el vent, clacaven les gralles i udolaven els llops sobre un fons de neu resplendent. A dalt de tot, una lluna gran i fulgurant il·luminava el cel i Kay la va contemplar durant tota aquella llarga nit d’hivern. A l’arribar el dia, dormia als peus de la Reina de les Neus.





Reina de les Neus



Tercera història



uè va ser de la petita Gerda quan Kay va desaparèixer? I on era Kay? Ningú ho sabia, ningú va saber donar notícies seves. L’únic que els seus amics van poder dir era que l’havien vist enganxar el seu petit trineu a un altre, gran i magnífic, i que internant-se pels carrers havien sortit de la ciutat.

Ningú sabia on podien trobar-lo i tots els que el coneixien van quedar profundament afectats per la seva desaparició, en especial la petita Gerda, que va plorar i plorar durant molt de temps; poc després, es va començar a dir que Kay havia mort, que s’havia ofegat al riu que passava al costat dels murs de la ciutat. Oh que llargs i foscos van ser aquells dies d’hivern.

Ningú sabia on podien trobar-lo i tots els que el coneixien van quedar profundament afectats per la seva desaparició, en especial la petita Gerda, que va plorar i plorar durant molt de temps; poc després, es va començar a dir que Kay havia mort, que s’havia ofegat al riu que passava al costat dels murs de la ciutat. Oh que llargs i foscos van ser aquells dies d’hivern!

Però al final va arribar la primavera i amb ella els càlids rajos del sol.

—Kay ha mort i mai tornarà —va dir la petita Gerda.

—No ho crec —va dir el sol.

—Ha mort i ja mai més tornarà —els va dir a les orenetes.

—No ho creiem —van respondre; al final, també Gerda va acabar per creure que Kay no havia mort.

—Em posaré les meves sabates noves —va dir un matí— els vermells, que Kay mai va arribar a conèixer, m’aproparé al riu i li demanaré per ell.

Va sortir molt aviat de casa seu, va donar un petó a l’àvia, que encara dormia i, calçada amb les seves sabates vermelles, va sortir sola de la ciutat dirigint-se al riu.

—És cert que t’has endut el meu amic? Et regalaré les meves sabates vermelles si me’l tornes.

Li va semblar que les aigües li feien una senyal estranya; va agafar aleshores les seves sabates, que per ella eren molt preuades, i les va llançar al riu; van caure molt aprop de la vora i les aigües les van tornar de nou cap a terra, al lloc on era Gerda; semblava que el riu, no tenint al petit Kay, no volia acceptar l’ofrena que la nena li oferia; com que va pensar que no els havia llençat prou lluny, va pujar a una barca que hi havia entre les canyes i des d’allà els va llençar de nou. Però la barca no estava ben amarrada i els moviments de Gerda la van fer apartar-se de la vora. Quan es va adonar del que succeïa, va voler tornar enrere, però ja era massa tard; la barca es trobava a uns quants metres de la vora i lliscava riu avall impulsada pel corrent.

La nena es va espantar i va començar a plorar; només les orenetes podien sentir-la, però no els era possible portar-la de nou a terra; els ocellets volaven al voltant seu i tractaven de consolar-la cantant: «Estem aquí! Estem aquí!».

La barca seguia avançant, duta per el corrent; la petita Gerda es va quedar immòbil amb els seus peus descalços; les seves sabatetes vermelles suraven darrera seu, fora del seu alcans, doncs la barca navegava més ràpid.

A ambdós costats del riu, el paisatge era bellíssim: cridaneres flors i vellíssims arbres destacaven sobre un fons de pujols on pasturaven ovelles i vaques; però cap ésser humà es veia per enlloc.

«Potser el riu em durà fins al petit Kay», es va dir a ella mateixa, i aquest pensament la va posar de millor humor; es va aixecar i durant unes quantes hores va contemplar les verdes i encantadores riberes; va arribar així al costat d’un gran hort de cirerers en el que s’alçava una caseta amb un teulat de palla i estranyes finestres pintades de vermell i blau; en front la casa, dos soldats de fusta presentaven armes als que passaven pel riu.

Gerda els va cridar, creient que eren soldats de veritat, però, naturalment, sense rebre cap resposta; Va arribar molt aprop d’on es trobaven, doncs el riu impulsava directament la barca cap a la riba.

Gerda va cridar aleshores amb més força i una dona va aparèixer a la porta: era una vella que es recolzava en un bastó i es cobria el cap amb un barret pintat amb bellíssimes flors.

—Pobre nena! —va exclamar la vella—. Com has vingut per aquest riu de corrent tan forta? Com has recorregut un camí tan llarg a través de l’ample món?

La vella es va endinsar a l’aigua, va agafar la barca amb el bastó, va estirar i va dur a Gerda fins la riba.

La nena es va sentir feliç d’estar un altre cop a terra ferma, tot i que tenia un cert temor a la vella desconeguda. Aquesta li va dir:

—Vine a explicar-me qui ets i com has arribat fins aquí.

Gerda li ho va explicar i la vella, movent de tant en tant el cap deia : «Hummm… Hum!». Una vegada li va haver explicat tot, li va preguntar si havia vist passar per allà al petit Kay; la dona va respondre que no, que Kay no havia passat per davant de casa seu, però que sens dubte vindria i que no havia de preocupar-se! Ara el que havia de fer era menjar les seves cireres i contemplar les seves flors, molt més belles que les que apareixen en els llibre; a més, cada una d’elles sabia explicar un conte. La vella va agafar a Gerda de la mà, va entrar amb ella a casa i va tancar la porta.

Les finestres eren molt altes, els vidres eren vermells, blaus i grocs i, a l’interior, la llum adquiria tonalitats estranyes; havia sobre la taula un plat de boníssimes cireres i Gerda va menjar tantes com va voler, doncs per a això no necessitava valor. Mentre menjava, la vella la pentinava amb una pinta d’or; els seus bonics cabells rossos queien arrissats i brillants emmarcant la seva bonica cara de rosa.

—Sempre vaig voler tenir desitjos de tenir una nena com tu —va dir la vella—. Ja veuràs que bé ens portem les dues.

A mesura que li pentinava els cabells, més i més la petita Gerda s’oblidava de Kay, els seu company de jocs, doncs la vella, tot i no ser malvada, sabia de màgia; en realitat, només posava en pràctica les seves arts màgiques per distreure’s i, de moment, l’únic que pretenia era tenir al seu costat a la petita Gerda. Amb aquest propòsit, l’anciana va sortir al jardí, va estendre la seva fusta cap als rosers, que estaven carregats de bellíssimes roses, i a l’instant tots ells van desaparèixer, enfonsant-se sota la terra negra; no va quedar ni el menor rastre d’ells. La vella temia que si Gerda veia les roses se’n recordaria del petit Kay i voldria marxar a continuar la recerca.

Després, va dur a Gerda al jardí de les flors… Oh, quina fragància i quin esplendor! Hi havia allà flors de totes les estacions de l’any; en cap llibre de dibuixos podria trobar-se tanta bellesa i varietat. La nena donava salts d’alegria i va gaudir del jardí fins que el sol es va amagar per darrera dels cirerers; per la nit, va dormir en un magnífic llit amb mantes de seda vermella bordades amb violetes blaus i va tenir somnis tan meravellosos com els d’una reina el dia de la seva boda.

Al matí següent, va estar de nou al jardí, jugant amb les flors durant les càlides estones de sol… així van passar molts dies. Gerda coneixia totes i cadascuna de les flors i, tot i les que hi havia, tenia la sensació que allà en faltava alguna, tot i que li resultava impossible dir quina. Un bon dia, mentre estava asseguda al jardí, es va fixar en l’enorme barret de la vella, ple de flors pintades, i va observar que la més bella era justament una rosa. La vella s’havia oblidat de treure-la del barret quan va fer desaparèixer les roses sota terra, No es pot estar en tot! «Com! —es va dir Gerda—. Ni hi ha cap rosa al jardí!». Va córrer cap als munts de flors, va buscar i rebuscar i no va aconseguir trobar cap roser; molt trista, es va asseure a terra i va començar a plorar; les seves llàgrimes van anar a parar precisament sobre el lloc on abans hi creixia un bonic roser i del terra regat amb les seves llàgrimes va aparèixer de sobte un arbust, tan florit com en el moment en que la vella s’havia enterrat; la nena el va rodejar amb els braços, va besar les roses i va recordar les que tenia al jardí de les golfes i, al mateix temps, del seu amic Kay.

—Oh, quan de temps he perdut! —va exclamar la nena—. Haig de trobar a Kay… Sabeu on és? —va preguntar a les roses—. Creieu que és mort?

—No, no és mort —van respondre les roses—. Nosaltres hem estat sota terra, on estan tots els morts, i Kay no era allà.

—Gràcies —va dir la petita.

Va anar a veure a altres flors i mirant als seus calzes, els va preguntar.

—Sabeu on és Kay?

Però cada flor, somiava el seu propi conte o imaginava la seva pròpia història; Gerda va escoltar molts d’aquests contes, però cap flor sabia res sobre Kay.

Què li va dir el lliri vermell?

—Escolta el tambor : Bum! Bum! No fa més que dues notes, sempre igual: Bum! Bum! Escolta el cant fúnebre de les dones! Escolta la crida dels sacerdots!…

Vestida amb la llarga túnica vermella, la dona de l’hindi està de peu sobre la pira; s’alcen les flames, rodejant-la a ella i al seu marit mort; però la dona pensa en l’home que està viu entre la multitud que la rodeja i els ulls dels quals cremen, més brillants que les flames; el foc dels seus ulls crema el cor de la dona abans de ser tocada per les flames que convertiran en cendres el seu cos. Podrà la flama del cor morir entre les flames de la pira?

—No comprenc res en absolut —va dir la petita Gerda.

—És el meu conte —va respondre el lliri vermell.

Que li va dir l’enfiladissa?

—Al final de l’estret camí que discorre per la muntanya, s’aixeca una antiga mansió; una heura tupida creix pels seus murs desgastats i vermells, fins al balcó al que s’aboca una bellíssima jove; s’inclina sobre la balustrada i dirigeix la seva mirada cap el camí. Més ufanosa que la més bella de les roses, més lleugera que una flor d’una pomera duta pel vent, al moure’s, els plecs del seu vestit de seda semblen xiuxiuejar: Quan arribarà?

—Et refereixes a Kay? —va preguntar Gerda.

—Només t’he explicat el meu somni… un conte —va respondre l’enfiladissa.

Què li va dir el narcís de les neus?

—Entre els arbres, penjada d’una branca, hi ha un tauló suspès de dues cordes i dues nenes s’estan gronxant en ell; els seus vestits són blancs com la neu i dels seus barrets pengen cintes de seda verda que onegen al vent; el germà gran, de peu sobre el gronxador, rodeja les cordes amb els seus braços per a no caure’s; en una mà agafa una capa, en l’altre, una canya per a fer bombolles de sabó; el gronxador es balanceja i les bombolles s’eleven pels aires amb bonics colors de l’arc de sant Martí, l’última encara està encara a l’extrem del tub i es gronxa amb el vent; el gronxador es balanceja. Un gosset negre, lleuger com les pompes, s’aixeca sobre les seves potes darreres, volent pujar al gronxador; s’alça, cau, lladra, s’enfada; les rialles d’uns nens, unes bombolles que esclaten a l’aire… el balanceig d’un gronxador, una escuma que es trenca… Aquesta és la meva cançó!

—És bonic el que expliques, però el teu to és trist i no em dius res de Kay …

Què li van dir els jacints?

—Hi havia una vegada tres germanes encantadores, petites i delicades; el vestit de la primera era vermell, el de la segona blau, i el de la tercera, blanc; agafades de la mà, ballaven a la llum de la lluna al costat d’un llac tranquil. L’ambient estava perfumat, les tres germanes van desaparèixer al bosc, va augmentar la fragància de l’aire… Tres fèretres, en els que jeien les tres nenes van sortir de la boscúria i van lliscar pel llac rodejats de lluernes que volaven al seu voltant com petites làmpades alades. Dormen les ballarines? O potser estan mortes? El perfum de les flors ens explica que estan mortes. La campana de la tarda repica pels morts.

—Em poses molt trista —va dir la petita Gerda—. El teu aroma és intens. Em fas pensar en les nenes mortes! Ai! Haurà mort el meu amic Kay? Les roses han estat sota terra i m’asseguren que no.

—Din! Dan! —van repicar les campanes del jacint—. No toquem pel petit Kay, doncs no el coneixem. Només expliquem la nostra cançó, l’única que coneixem.

Gerda va girar-se cap el ranuncle groc, que brillava entre la verdor lluent de les fulles.

—Ets com un petit i lluminós sol —li va dir Gerda—. Digues, si saps, on puc trobar el meu amic.

El ranuncle va mirar a Gerda i va brillar amb intensitat. Quina cançó li cantaria el ranuncle? Probablement ell tampoc li parlaria de Kay.

—El primer dia de primavera, el sol de Nostre Senyor lluïa càlid al cel, acariciant amb els seus rajos les parets blanques d’una caseta petita; molt ala vora, floreixien les primeres flors groguenques, com or lluminós al tebi resplendor del sol; la vella àvia, asseguda a la seva cadira al costat de la casa, esperava la visita de la seva neta, pobre i bonica noia que treballava de cridada; a l’arribar, la nena va abraçar la seva àvia. Hi havia or, or del cor, en aquest petó beneït. Or en els llavis, or en el fons del seu ésser, or a l’hora de l’alba. Aquesta és la meva petita història —va dir el ranuncle.

—El meva pobre i vella àvia —va sospirar Gerda—. Si, sens dubte està inquieta i afligida per mi tant com pel petit Kay. Però tornaré aviat, portant a Kay amb mi… És inútil que interrogui a més flors, només coneixen la seva pròpia cançó. No em donen cap pista!

Va agafar-se la seva faldilla per a córrer millor i quan saltava per sobre del narcís, aquest li va donar un copet a la cama; Gerda es va aturar, va mirar a l’esvelta flor groga i li va preguntar:

—Potser tu saps alguna cosa…?

Es va inclinar sobre el narcís i… què va ser el que li va dir?

—Puc veure’m! Puc veure’m! Oh, oh, oh quina bona olor que faig!… Allà a dalt, a les golfes, a mig vestir, hi ha una petita ballarina; tan aviat se sosté sobre una cama, com ho fa sobre les dues, tot és pura fantasia; amb el peu engega a passeig a tothom i vessa l’aigua de la tetera sobre una peça de tela: la seva cotilla… La neteja és una gran qualitat; el vestit blanc està penjat al penja-robes; també l’ha netejat amb té i després l’ha posat a assecar a la teulada; la ballarina es posa el seu vestit i, per a ressaltar la seva blancúria, rodeja el seu com amb un mocador de cap de color groc safrà. La cama amunt! Allà està, alçada sobre una sola tija! Puc veure’m a mi mateix! Puc veure’m a mi mateix!

—Tot això m’és indiferent —va dir Gerda— no significa res per a mi.

I va sortir corrents, corrents cap a l’altre extrem del jardí.

La porta estava tancada i va haver de forçar la maneta florida, que va cedir; es va obrir la porta i la petita Gerda, amb els seus peus descalços, es va llançar de nou a l’ample món. Tres vegades va girar-se per mirar enrere, però ningú la seguia; a l’estona es va cansar de córrer, es va asseure sobre una pedra, va mirar al seu voltant i va comprovar que l’estiu havia quedat enrere: era tardor avançada; no havia pogut adonar-se’n al jardí encantat de la vella, on sempre lluïa el sol i hi havien flors de totes les estacions.

—Déu meu, quant de temps perdut! —va pensar Gerda—. Estem ja a la tardor! No puc perdre temps descansant!

I es va aixecar, disposada a re emprendre la seva recerca. Què cansats i dolguts tenia els seus peus. I quin aspecte tan fred i ingrat tenia tot al seu voltant! Els salzes estaven groguencs i la boira humitejava les seves fulles que, una darrera l’altra, anaven caient a terra. Només el cirerer silvestre conservava els seus fruits, tan aspres que feien xerricar les dents. Oh que trist i fosc semblava l’ample món!





Reina de les Neus



Quarta història



erda va haver d’aturar-se a descansar de nou; sobre la neu, enfront seu, va saltar una gralla; l’au es va quedar allà una bona estona, la va mirar i movent el cap va dir:

—Kra, Kra! Com va?

La gralla no sabia parlar molt, però estava ben disposada envers la nena i li va preguntar cap on anava, tota sola per l’ample món. Gerda va atendre especialment en aquesta paraula: sola, i va sentir de sobte tot el que això significava; li va explicar la seva història a la gralla i li va preguntar si no havia vist en Kay.

La gralla va sacsejar el cap amb aire reflexiu i va dir:

—Possible, Possible!

—De debò? —va cridar la nena.

A punt va estar d’asfixiar la gralla de tant que la va abraçar.

—Suaument, suaument… —va dir la gralla—. Crec que pot tractar-se del petit Kay, però sembla que t’ha oblidat per la princesa.

—Viu amb una princesa? —va preguntar Gerda.

—Sí, escolta —va dir la gralla—. Tinc moltes dificultats per expressar-me en el teu idioma; si comprens la llengua de les gralles, t’ho podré explicar millor.

—No, mai l’he après —va respondre Gerda— tot i que la meva àvia el sabia… i també el porc-senglar!

—Això no em serveix de molt —va dir la gralla—. En fi, t’explicaré el millor que pugui; i ja em disculparàs si no m’expresso bé.

I la gralla li va explicar el que sabia:

—En el regne del que provinc viu una princesa dotada d’una intel·ligència prodigiosa. Ha llegit tots els diaris que existeixen al món… I els ha oblidat! Fins aquest punt és intel·ligent! Fa un temps, un dia que estava assentada al tron —cosa que, segons es diu, no és gens divertida— es va posar a cantussejar una cançó que deia: «Per què no em casaré?». «Bé, és una idea», va pensar, i va decidir casar-se, però volia per espòs un home que sabés respondre a les seves preguntes, un home que no es conformés només amb tenir un aspecte distingit, doncs això acabava resultant avorrit Va convocar totes les dames d’honor que, al assabentar-se dels seus projectes, li van manifestar la seva aprovació. «Ens complau molt —li van dir— i ja havíem pensat en això».

El que t’explico —va advertir la gralla— és completament veritat, pots creure’m!. Tinc una xicota domesticada que circula lliurement pel castell i ella és la que m’ho ha explicat tot.

Naturalment, la seva xicota també era una gralla, doncs cada gralla s’ajunta amb la seva parella.

Als diaris es va publicar un edicte amb una orla de cors i les inicials de la princesa; s’hi anunciava que tot jove de bona planta podia presentar-se al castell per parlar amb la princesa; aquell que es comportés de forma més correcta i demostrés ser millor conversador, es casaria amb ella.

—Creu-me —va insistir la gralla— el que t’explico és tan cert com que sóc aquí ara mateix. Tots eren molt capaços de parlar mentre eren al carrer, però tant bon punt passaven les portes del castell, veien a la guàrdia amb els seus uniformes platejats i els lacais vestits d’or per les escales i els grans salons plens de llum, es quedaven desconcertats; més encara: a l’arribar davant del tron, tot el que sabien fer era repetir l’última paraula pronunciada per la princesa i que ella, naturalment, no tenia el més mínim interès en tornar a sentir. Semblava que haguessin menjat rap i haguessin quedat atordits… fins que, un altre cop al carrer, podien parlar de nou normalment. Els pretendents formaven una cua llarga que arribava des de les portes de la ciutat fins al castell. Jo mateix em vaig apropar a veure’ls —va dir la gralla— després de tantes hores d’espera, acabaven per tenir gana i set, però no rebien res del castell, ni tan sols un got d’aigua. Alguns, els més espavilats, s’havien endut llesques de pa amb mantega que es negaven a compartir amb ningú, doncs pensaven: «Si tenen aspecte de famolencs, no seran els escollits per la princesa».

—Però Kay, el petit Kay… —va preguntar Gerda—. Quan va arribar? Estava entra tota aquella gent?

—Paciència, Paciència, ara arribarem a ell . Era el tercer dia quan va aparèixer un petit personatge, sense cavall ni carruatge, que amb pas decidit va pujar directe cap el castell; els seus ulls brillaven com ho fan els teus, el seu cabell era llarg i bonic, tot i que vestia pobre.

—Era Kay! —va interrompre Gerda entusiasmada—. Oh, l’he trobat! L’he trobat! —exclamava mentre aplaudia.

—Duia un petit morral a l’esquena —va continuar la gralla.

—No, segurament es tractava del seu trineu —va observar Gerda—. Quan va desaparèixer el duia.

—pot ser —va dir la gralla— no vaig poder-lo veure de prop; però sé per la meva xicota domesticada que quan va entrar al castell i va veure els lacais vestits en or, no es va intimidar en absolut; els va saludar amb el cap i va dir: «Deu ser avorrit quedar-se a les escales, prefereixo entrar dins». Els salons estaven esplèndids. Camarlencs i consellers caminaven descalços per no fer soroll portant safates d’or. Era una cosa impressionant! A cada petjada, les seves botes cruixien terriblement, però ell no semblava preocupar-se el més mínim per aquest motiu.

—Sens dubte es tracta d’en Kay —va dir Gerda—. Sé que tenia les sabates noves; les vaig sentir cruixir a l’habitació de l’àvia.

—Cert, feien molt soroll —va dir la gralla—. Audaçment va avançar cap a la princesa, que estava asseguda sobre una perla tan gran com la roda d’una filosa; totes les dames de la cort, amb els seus servidors i els criats dels servidors, estaven alineats davant d’ella; quan més a prop eren de la porta, més orgullós es veia el seu semblant. El petit patge del criat d’un servidor, que va sempre en sabatilles, tenia un aspecte imponent, tan orgullós es sentia de ser al costat de la porta!

—Això ha de ser horrible —va dir la petita Gerda—. I va aconseguir Kay casar-se amb la princesa?

—Si no hagués estat gralla, sense dubte que hauria estat jo l’escollit, tot i que el cert és que ja sóc promès. En qualsevol cas, sembla que el jove va parlar tan bé com jo mateixa ho puc fer quan m’expresso en la meva llengua; la meva xicota domesticada així m’ho ha dit. Era intrèpid i gentil; en realitat no havia vingut a demanar la mà de la princesa, si no només a constatar la seva intel·ligència, que va valorar molt positivament, així com la princesa, a la vegada, va valorar positivament la d’ell.

—Si, segur que es tractava de Kay! —va exclamar Gerda—. Era tan intel·ligent que sabia calcular de memòria fins i tot amb fraccions… Oh! Per què no m’introdueixes al castell?

—Bé, això és fàcil de dir, però no tant de fer —va respondre la gralla—. No sé com podríem arreglar-ho… Parlaré amb la meva xicota domesticada; segur que ens pot suggerir alguna cosa; tot i que haig d’advertir-te que, habitualment, mai es permet al castell l’entrada a una nena com tu.

—Entraré! —va dir Gerda—. Si Kay s’assabenta que estic aquí, vindrà de seguida a buscar-me.

—Espera’m allà, al costat de l’escala —va dir la gralla girant el cap i posant-se a volar.

Quan va tornar, ja s’havia fet fosc.

—Kra, Kra ! —va grallar—. La meva xicota t’envia les més cordials salutacions; m’ha donat aquest panet per a tu; l’ha agafat de la cuina, on sempre hi ha pa en abundància; sens dubte tindràs gana… No et serà possible entrar descalça al castell; la guàrdia d’uniformes platejats i els lacais vestits d’or no ho permetrien; però no ploris, ja que tot i això, aviat seràs dins. La meva xicota coneix una escala secreta que duu al dormitori; ella sap on està la clau.

I es van dirigir cap el jardí travessant la gran albereda emmoquetada per les fulles que queien dels arbres; les llums es van anar apagant una per una; quan tot va estar fosc, la gralla va conduir a la petita Gerda fins a la porta darrera que es trobava travada.

Oh, com bategava el cor de Gerda per la inquietud i l’ansietat! Semblava que anés a fer alguna cosa dolenta quan, en realitat, només volia saber si es tractava del seu amic Kay; si, havia de ser ell; pensava en els seus ulls vius i en els seus cabells llargs; creia veure’l somriure, com quan eren asseguts, allà a casa seu, al costat dels rosers. Sens dubte, es sentiria feliç de veure-la, de sentir-li explicar el llarg camí que havia recorregut per ell, de saber com s’havien sentit de tristos tots des de el dia que va desaparèixer. Oh! Quina por i quina alegria alhora!

I allà eren ja, davant de l’escala; una petita làmpada irradiava la seva llum tènue des d’un aparador; al centre del terra hi havia la gralla domesticada que movia el cap a un costat i a l’altre sense deixar de mirar a la nena; Gerda li va fer una reverència, tal com la seva àvia li havia ensenyat.

—El meu xicot m’ha parlat molt elogiosament de vos, la meva estimada senyoreta —va dir la gralla domesticada—. El seu currículum vitae, com se sol dir, és realment commovedor… Si agafeu vos la làmpada, jo aniré davant, anirem en línia recta, així no trobarem a ningú.

—Em sembla que algú ve per darrera nostre —va dir Gerda.

Va sentir com si un rumor passés al seu costat; alguna cosa que semblava procedir d’estranyes ombres que lliscaven al llarg dels murs: Cavalls de crins flotants i potes primes, joves vestits de caçadors, dames i cavallers cavalcant…

—Són només somnis —va dir la gralla—. Vénen a suggerir idees de caça als nostres sobirans; molt millor, així podrà contemplar-los més a gust mentre dormen. Si li van bé les coses, espero que es mostri vos agraïda…

—Inútil parlar d’això —va dir la gralla del bosc.

Van arribar al primer saló, tapissat de setí rosa amb estampat de flors; els somnis els havien sobrepassat i marxaven tant ràpid que la petita Gerda no podia veure ja els augusts personatges. Els salons, cada qual més magnífic, deixarien esbalaïts a qui els veiés; finalment, van arribar al dormitori. El seu sostre recordava una enorme palmera amb fulles d’un cristall meravellós; al mig de l’habitació, encadenats en una tija d’or, hi havia dos llits que semblaven lliris; un era blanc i hi descansava la princesa; cap a l’altre, de color vermell, es va dirigir Gerda per a comprovar si era Kay el que dormia allà; va apartar un dels pètals vermells i va veure un coll bru… Era Kay! El va cridar en veu alta pel seu nom, va apropar la làmpada cap el sostre… els somnis van creuar de nou a cavall per l’habitació… es va despertar, va girar el cap i… No era Kay!

El príncep, tot i que també jove i bonic, només se l’assemblava en el coll. Des de el llit del lliri blanc, la princesa va obrir els ulls preguntant què succeïa. La nena es va posar a plorar i va explicar tota la seva història i el que les gralles havien fet per ella.

—Pobre petita! —van dir el príncep i la princesa; van exaltar l’actitud de les gralles i van dir que no estaven enfadats amb elles, tot i que allò no s’havia de tornar a repetir. Però tot i això tindrien la seva recompensa.

—Voleu volar lliures? —va preguntar la princesa—. O potser preferiu el càrrec de gralles cortesanes amb dret a totes les sobres de la cuina?

Les dues gralles, fent una solemne reverència, van acceptar el que se’ls oferia, doncs pensaven en la seva vellesa i creien que era una bona oportunitat per a assegurar-se el futur.

El príncep es va aixecar del seu llit i va convidar a Gerda a que s’adormís en ell: era tot el que podia fer per ella. La nena va ajuntar les mans i va pensar: «Com en són de bons els homes i els animals!». Va tancar els ulls i va dormir profundament. Els somnis van tornar ràpidament per l’aire, però aquesta vegada com àngels de Déu que arrossegaven un petit trineu en el que anava assegut Kay; però allò eren només somnis que van desaparèixer en el mateix moment que la nena va despertar.

Al matí següent, la van vestir de cap a peus amb sedes i amb vellut; li oferiren quedar-se al castell on podia ser tan feliç, però ella només volia un petit carruatge amb un cavall i un parell de sabatetes per a llançar-se de nou a prosseguir la recerca de Kay.

Li van regalar un parell de sabates i un maneguí; li van donar també un bonic vestit i quan es disposava a partir es va trobar amb un magnífic carruatge d’or que l’esperava davant la porta; i a sobre, l’escut amb les armes dels dos prínceps lluïa com una estrella; cotxer, servents i postillons, doncs també hi havia postillons, vestien lliurees brodades amb corones d’or. El príncep i la princesa van ajudar a Gerda a pujar al cotxe i li van desitjar bon viatge. La gralla domesticada, ara ja casada, la va acompanyar durant les tres primeres llegues; es va asseure al seu costat, doncs no podia aguantar anar en direcció contraria a la marxa; l’altra gralla es va quedar a la porta batent les ales; no podia acompanyar-les, doncs des de que tenia un càrrec a la cort i menjar en abundància, patia de forts mals de cap. El carruatge estava ple de bescuits i sota el seient hi havia una gran quantitat de fruites i pans d’espècies.

—Adéu, Adéu! —es van acomiadar el príncep i la princesa.

La petita Gerda va plorar i també la gralla del bosc… Van recórrer les tres primeres llegües i la gralla domesticada va haver de dir-li adéu; va ser una separació molt penosa; va volar cap a un arbre i va agitar les seves ales negres fins que el carruatge, que brillava com el sol, es va perdre de vista darrera un tomb del camí.





Reina de les Neus



Quinta història



reuaven un bosc fosc, on el carruatge brillava com una torxa, el que va cridar l’atenció dels bandits. No podien deixar escapar aquella presa.

—És d’or! És d’or! —Varen cridar, precipitant-se sobre ella; van aturar els cavalls, van donar mort als cotxers i van treure del cotxe a la petita Gerda.

—Està rodanxona i bonica! L’han alimentat amb pa d’espècies —va dir la dona al bandit que tenia una barba despentinada i unes celles que li queien fins els ulls—. És tendra com un anyell, què bona que estarà! —I dient això, va treure el seu ganivet esmolat que va brillar amb una lluïssor sinistra.

—Ah! —va cridar la dona: la seva pròpia filla, que duia a l’esquena, li acabava de clavar les dents a l’orella. La noia era salvatge i mal educada com no es pugui un imaginar.

—Maleïda nena! —va exclamar la mare, que no va poder així matar a Gerda.

—Vull aquesta nena per a que jugui amb mi! —va dir la nena del bandit—. Vull que em doni el seu maneguí i el seu vestit i que dormi amb mi al llit.

I la va mossegar de nou amb tanta força que la dona va donar un salt a l’aire recargolant-se, mentre els bandits començaven a riure dient:

—Mireu com balla amb la seva filla!

—Vull muntar en el carruatge! —va cridar la filla del bandit.

I quan la nena volia alguna cosa, li havien de donar, doncs a més de consentida, era tossuda com una mula. Va asseure’s al costat de Gerda en el carruatge i es van endinsar al bosc sotragant entre soques i bardissa. La filla del bandit era tan alta com Gerda, tot i que més forta, més ampla d’espatlles i de pell més fosca; els seus ulls, de negre intens, revelaven una expressió de tristor. Va agafar la petita Gerda per la cintura i li va dir:

—No et mataran mentre no m’enfadi amb tu. Ets una princesa?

—No —va dir la petita Gerda, explicant el que li havia succeït i com estimava el petit Kay.

La filla del bandit mirava amb aire greu; va fer un moviment de cap i va dir:

—No et mataran, ni encara que m’enfadi amb tu; en aquest cas seré jo mateixa la que ho faci.

Va assecar els ulls a Gerda i va ficar les mans en el manguí tan bonic, suau i calent.

El carruatge es va aturar, es trobaven al pati del castell dels bandits, els murs del qual estaven esquerdats de dalt a baix; corbs i gralles sortiren volant de forats i esquerdes i dos grans gossos, amb aspecte de poder devorar un home feien grans salts, tot i que no bordaven, doncs ho tenien prohibit.

A la sala centra, gran, vella i amb les parets recobertes de sutge, hi cremava una gran foguera enmig de les lloses; el fum s’acumulava al sostre i havia de buscar per ell mateix una sortida; en el foc hi bullia una marmita plena de sopa i, enforquillats en un punxó, es rostíen uns quants conills i llebres.

—Aquesta nit dormiràs amb mi i amb els meus animals —va dir a Gerda la filla del bandit.

Quan van haver menjat i begut es van dirigir cap un racó on s’hi amuntegava la palla i les mantes. Per sobre dels seus caps, sobre vigues i travesses, hi havia prop de cent coloms; semblaven endormiscades, tot i que van girar lleugerament el cap quan van arribar les nenes.

—Són totes meves —va dir la filla del bandit i, agafant-ne una de les que tenia més properes, la va agafar per les potes i la va sacsejar mentre el colom agitava les ales.

—Fes-li un petó! —va cridar, tirant-li l’animal a la cara—. Aquests son la purrialla del bosc —va continuar, ensenyant-li els barrots que tancaven un forat a la part alta del mur—. Si no se’ls té ben tancats, comencen a volar immediatament i desapareixen. I aquest és el meu vell amic Be!

I va estirar de les banyes d’un ren lligat a la paret amb una corda agafada a una anella de coure polit que li rodejava el coll.

—També a aquest cal agafar-lo bé; del contrari, es deslligaria i se n’aniria. Totes les nits l’acaricio el coll amb el meu ganivet i es mor de por.

La nena va treure un ganivet d’una escletxa que hi havia a la paret i el va passar pel coll de ren. El pobre animal va coixejar, mentre la filla del bandit reia estrepitosament. Després, d’una empenta, va tirar a Gerda sobre el llit.

—No deixaràs el ganivet mentre dorms? —va preguntar Gerda que mirava al fulla temorosament.

—Dormo sempre amb el meu ganivet —va respondre la filla del bandit. Mai se sap el que pot passar. Però explica’m més sobre el que fa un moment em deies del petit Kay i sobre per què t’has aventurar a recórrer el món.

Gerda va continuar el seu relat, mentre els coloms del bosc s’apretaven més amunt, a la seva gàbia, i els altres dormien. La filla del bandit va passar el seu braç al voltant del coll de Gerda i, sense deixar d’agafar el ganivet amb l’altra mà, es va adormir i ben aviat se la va sentir roncar; però Gerda no podia tancar els ulls, no sabia si viuria o moriria. Els bandits eren sentats al voltant del foc, cantaven, bevien i la vella ballava de forma estragallaria. Oh, Quin espectacle més horrible!

Llavors els coloms del bosc van dir:

—Grrru, Grrru! Hem vist al teu amic Kay. Una gallina blanca el duia el seu trineu i ell anava assegut en el de la Reina de les Neus, que va volar sobre el bosc quan nosaltres estàvem al niu; va bufar sobre els nostres petits i van morir tots, excepte nosaltres dos… Grrru, Grrru!

—Què m’esteu dient? —va preguntar Gerda sobresaltada—. I on anava la Reina de les Neus? Podeu dir-m’ho?

—Segurament es dirigia a Laponia, on sempre hi ha gel i neu. Només has preguntar al ren que està lligat a la corda.

—Allà hi ha una gran quantitat de neu i gel —va dir el ren—. És molt agradable i molt bonic! Es pot córrer i saltar lliurement per immenses valls nevades. És allà on la Reina de les Neus té el seu palau d’estiu, però el seu castell és més amunt, prop del Pol Nord, en unes illes anomenades Spitzberg.

—Oh Kay, estimat Kay! —va sospirar Gerda.

—T’estaràs quita d’una vegada? —va escridassar-li la filla del bandit—. O calles o sentiràs el meu esmolat ganivet a la teva panxa.

Pel matí, Gerda li va explicar tot el que li havien dit els coloms del bosc; la filla del bandit va adoptar una expressió greu, va moure el cap i va dir:

—Això m’és igual… m’és igual… Saps tu on és Laponia? —li va preguntar al ren.

—Qui ho podria saber millor que jo? —va respondre l’animal, amb els ulls humits—. Allà hi vaig néixer i allà m’hi vaig criar, saltant pels camps coberts de neu!

—Escolta —va dir a Gerda la filla del bandit—. Ja veus que tots els homes han sortit, però ma mare encara continua aquí; més endavant, cap al migdia, sol beure un glop d’aquella botella i després fa una becaina… llavors podré fer alguna cosa per a tu.

Va saltar del llit, va abalançar-se sobre el coll de la seva mare i estirant-li els bigotis li va dir:

—Bon dia cabreta meva!

La mare li va donar un cop tan fort al nas que va deixar-la-hi entre vermella i blava, però això, entre ells, no era més que una mostra d’estima.

Quan la mare va haver begut de la botella i va quedar adormida, la filla es va apropar al ren i li va dir:

—M’agradaria seguir fent-te pessigolles amb el meu ganivet, doncs és aleshores quan més em diverteixes, però això no importa ja ara; vaig a deslligar-te i t’ajudaré a sortir per que et dirigeixis a Laponia, però has d’anar depresa i conduir a aquesta nena fins el palau de la Reina de les Neus, on està el seu company. Segur que hauràs sentit tot el que m’ha explicat: Parlava bastant alt i tu te n’assabentes de tot.

El ren va començar a botar d’alegria. La filla del bandit va aixecar a la petita Gerda i la va posar sobre seu, prenent la precaució d’agafar-la bé i fins i tot li va posar un coixí per a que estigués més còmode.

—D’acord —li va dir— et tornaré les teves sabates de pell, doncs farà fred per allà dalt, però el maneguí me’l quedo jo, és massa bonic. De totes formes no passaràs fred, aquí tens les manoples grans de la meva mare que t’arribaran fins el colze; Vinga, posa-te-les!… Amb aquestes manoples t’assembles a la meva horrible mare!.

I a Gerda li va caure una llàgrima d’alegria.

—No m’agrada veure’t ploriquejar —va dir la filla del bandit—. Hauries d’estar contenta! Aquí tens dos pans i un pernil; no passaràs gana.

Després de posar tot allò sobre el ren, la filla del bandit va obrir la porta, va tancar els gossos a l’habitació, va tallar amb el seu ganivet la corda amb que estava lligat el ren i li va dir:

—Vinga, corre! I cuida bé de la nena!

Gerda va estendre les mans enfundades en les grans manoples cap a la filla del bandit dient-li adéu i el ren va sortir veloç per sobre dels matolls i les soques. Amb tota la rapidesa que li va ser possible va travessar el gran bosc, va franquejar pantans i planes, mentre, al seu voltant, udolaven llops i grallaven els corbs. I el cel, tornant-se vermell, també els va parlar: «Pfit, Pfit!». Semblava un esternut.

—Són les meves velles amigues, les aurores boreals —va dir el ren—. Mira quin resplendor!

I va seguir corrent, dia i nit, sense descans. Van menjar els pans i el pernil, i van arribar a Laponia.





Reina de les Neus



Sisena història



s van aturar en front d’una petita cabana. Tenia un aspecte molt pobre, amb una teulada que arribava fins a terra i una porta tan baixa que per a entrar o sortir s’havien d’arrossegar per terra. Vivia allà una vella lapona que estava coent peix en una llàntia d’oli de bacallà; el ren li va explicar tota la història de la nena, tot i que abans li havia explicat la seva, que considerava molt més important; Gerda estava tan entumida pel fred que amb prou feines podia parlar.

—Ah, pobres de vosaltres! —va dir la lapona—. Us queda encara un llarg camí! Heu de fer més de cent llegües fins a arribar a Finlàndia; allà, on les aurores boreals apareixen cada nit, hi té la Reina de les Neus la seva morada. Com que no tinc paper, us escriuré una nota en un tros de bacallà sec; haureu d’entregar-lo a una dona finlandesa, amiga meva, que viu per allà; ella podrà informar-vos millor que no pas jo.

Quan Gerda va entrar en calor, després d’haver menjat i begut una mica, la lapona va escriure unes paraules sobre el bacallà, recomanant a Gerda que anés amb molta cura de no perdre’l; La va col·locar sobre el ren que, d’un salt, va reprendre la marxa. Van tenir ocasió de contemplar delicioses aurores boreals de preciosos tons blavosos… i van arribar a Finlàndia.

Van trucar a la xemeneia de la dona finlandesa, doncs casa seva era una xemeneia que ni tan sols tenia porta. Dins, la calor era tal que la dona anava gairebé nua; era petita i molt bruta; va desvestir ràpidament a la petita Gerda, li va treure les manyoples i les sabates, doncs del contrari no hauria pogut aguantar la calor, i va posar un tros de gel sobre el cap del ren; després va llegir el que la seva amiga lapona havia escrit sobre el bacallà sec; tres vegades ho va llegir, fins a aprendre-se’l de memòria, i després va llençar el bacallà a l’olla: era menjar i ella mai deixava que el menjar es fes malbé.

—Ets molt hàbil —va dir el ren; sé que pots lligar tots els vents del món amb un fil; si el capità d’un vaixell desfà un nus, té bon vent, si desfà el segon, el vent augmenta, i si desfà el tercer i el quart, s’aixeca un huracà capaç de destrossar boscos. No vols donar a la nena una poció que li doni la força de vint homes i li permeti arribar fins a la Reina de les Neus?

—La força de vint homes…? —va repetir la finlandesa—. Sí, amb això n’hi hauria prou.

Es va apropar a un estant i va agafar un gran rotlle de pell que va desenrotllar amb cura; hi havia escrits uns estranys signes; la dona el va llegir i unes gotes de suor van aparèixer al seu front.

El ren va intercedir de nou per la nena i aquesta va mirar a la finlandesa amb uns ulls tan suplicants que la dona va parpellejar i es va endur al ren a un racó on, posant-li un altre tros de gel al cap, li va dir en veu baixa:

—El petit Kay està efectivament a casa de la Reina de les Neus; allà es troba a gust i no troba res a faltar; creu que està en el millor lloc del món, tot i que això és degut només per un trosset de mirall que se li va clavar al cor i un altre se li va ficar dintre l’ull; si no se li extirpen aquests miralls, mai tornarà a ser un home i la Reina de les Neus conservarà per sempre el seu domini sobre ell.

No pots donar a la nena alguna poció que li doni algun poder que l’ajudi a aconseguir el seu propòsit?

—No puc procurar-li un poder superior del que ja té. No veus la magnitud del seu poder? No veus com homes i animals l’ajuden i com, descalça, ha recorregut un camí tan llarg? La seva força resideix al cor i nosaltres no podem fer-la més gran. El seu poder ve donat pel fet de ser una nena dolça i innocent. Si per ella mateixa no aconsegueix arribar fins a en Kay, res hi podrem fer nosaltres. A dos llegues d’aquí comença el jardí de la Reina de les Neus; porta-la fins allà i deixa-la al costat d’un arbust de baies vermelles; no perdis el temps xerrant i afanya’t a tornar.

La finlandesa va agafar en els seus braços a la petita Gerda i la va pujar de nou sobre el ren que va arrencar a córrer amb totes les seves forces.

—Oh!, no duc les meves sabates! Ni tampoc les manyoples! —va cridar Gerda.

Acabava d’adonar-se’n quan va sentir l’horrible fred que feia fora, però el ren no es va atrevir a aturar-se; va seguir corrent, fins a arribar a l’arbust de les baies vermelles; allà va deixar a Gerda a terra, li va fer un petó i unes llàgrimes grosses van caure per la galta de l’animal; es va girar i va tornar tan ràpidament com va poder: Allà es va quedar la pobra Gerda, sense sabates ni guants, al bell mig de Finlàndia, terrible i glacial.

Va començar a córrer i un veritable regiment d’enormes volves de neu li van sortir al pas; no queien del cel, que estava clar i il·luminat per una aurora boreal; les volves corrien a ras de terra i quan més se li apropaven, més grans eren; Gerda va recordar com l’hi havien semblat de gran i perfectes quan els havia observat amb la lupa; però aquests eren l’avantguarda de la Reina de les Neus i tenien un aspecte terrible, com éssers vius que prenien les formes més estranyes: uns semblaven horribles porcs espins, uns altres eren com troques de serps enredades que s’apropaven amenaçadores, i les altres, al final, recordaven a petits óssos rodanxons de pèl encrespat; totes les volves de neu semblaven dotades de vida i tenien una blancor resplendent.

La pobra Gerda va començar a resar un Parenostre; el fred era tan intens que podia veure el seu propi alè sortint-li de la boca com una espessa fumarada; i aquest alè s’anava fent cada vegada més dens i es convertia en petits àngels lluminosos que creixien a mesura que tocaven a terra; portaven un elm al cap, un escut en una mà i una espasa a l’altre; el seu nombre augmentava i quan Gerda va acabar el seu Parenostre formaven un gran batalló al seu voltant; van descarregar les seves llances contra les horribles volves que van esclatar en mil trossets i la petita Gerda va avançar amb pas segur i intrèpid. Els àngels li van fregar les mans i els peus, va sentir menys fred i es va dirigir sense perdre temps cap el palau.

Però veiem ara on es troba en Kay. Amb prou feines se’n recordava de la seva amiga Gerda ni podia imaginar que en aquell moment, ella es trobava davant del palau.





Reina de les Neus



Setena història



ls murs de palau estaven formats per pols de neu i les finestres i portes, de vents glacials; hi havia més de cent salons, formats per remolins de neu, el més gran dels quals feia varies llegües de llarg; estaven il·luminats per aurores boreals i eren immensos, buits, gèlids i lluminosos.

Mai s’hi va celebrar cap festa, ni un senzill ball en el que els ossos poguessin ballar sobre les seves potes darreres, fent gala dels seus modals distingits, al ritme de la música dels tempestuosos vents polars; mai hi va haver cap reunió en la que poder jugar i divertir-se, ni una simple vetllada en la que les senyores guineus blanques xerressin al voltant d’unes tasses de cafè. Els salons de la Reina de les Neus estaven desolats, grans i freds. Les aurores boreals apareixien i desapareixien amb tanta exactitud que es podia preveure el moment en què la seva llum seria més intensa i el moment en què seria més tènue. Al mig de l’immens i nu saló centra hi havia un llac gelat; el gel estava trencat en mil bocins, però cadascun d’ells era idèntic als altres: una autèntica meravella; en el centre del llac s’hi asseia la Reina de les Neus quan romania a palau; pretenia regnar sobre el mirall de la raó, el millor, l’únic d’aquest món.

El petit Kay estava ple de morats per culpa del fred, gairebé negre, tot i que ell no se n’adonava, doncs el petó que li va donar la Reina de les Neus l’havia insensibilitzat pel fred i el seu cor estava, innecessari dir-ho, glaçat. Anava amunt i avall agafant trossos de gel plans i esmolats que posava en totes les formes possibles, amb un propòsit determinat; feia el mateix que nosaltres quan amb petites peces de fusta retallades intentem compondre figures. En Kay també formava figures, i molt complicades: Era el «joc del gel de la raó»; als seus ulls, aquestes figures eren magnífiques i la seva activitat tenia una gran importància; el fragment de cristall que tenia dintre l’ull era la causa de tot; construïa paraules amb bocins de gel, però mai aconseguia formar la paraula que cercava, la paraula Eternitat. La Reina de les Neus li havia dit:

—Quan aconsegueixis formar aquesta paraula, seràs el teu propi amo; et donaré el món sencer i un par de patins nous.

Però per més que ho intentava, mai ho aconseguia.

—Me’n vaig volant cap els països càlids —li va dir un dia la Reina de les Neus— donaré una ullada a les marmites negres —així anomenava ella a les muntanyes que escupen foc, com l’Etna i el Vesuvi—. Les enfarinaré una mica, que els anirà bé als llimoners i a les vinyes.

La Reina de les Neus va emprendre el viatge i en Kay va quedar sol en aquell gèlid i buit saló de moltes llegües de llarg; contemplava els trossos de gel, reflexionava profundament concentrant-se al màxim en el seu joc, romania tan immòbil i rígid que donava la impressió que hagués mort de fred.

Llavors va ser quan la petita Gerda va entrar a palau per la seva porta principal, construïda amb vents glacials; però Gerda va recitar la seva oració de la tarda i els vents van amainar com si s’hagués volgut dormir; es va endinsar pels grans salons buits… i va veure a en Kay. El va reconèixer, li va saltar al coll, el va prémer entre els seus braços i va cridar:

—Kay! Estimat Kay! Per fi t’he trobat!

Però en Kay va romandre immòbil, rígid i fred… i Gerda va plorar i les seves llàgrimes càlides van caure sobre el pit del noi arribant fins el seu cor i van fondre el bloc de gel i van fer sortir el bocinet de cristall que s’hi havia allotjat! Kay la va mirar i ella va cantar:

Les roses a la vall creixen,

El Nen Jesús els hi parla

I elles al vent es gronxen.



Llavors també les llàgrimes van sortir als ulls d’en Kay i va plorar tant que la pols del cristall que tenia a l’ull va sortir juntament amb les llàgrimes; va reconèixer a Gerda i, ple d’alegria, va exclamar:

—Gerda! La meva petita i dolça Gerda…! On ha estat durant tot aquest temps? I on he estat jo?

I mirant al seu voltant va dir:

—Quin fred que fa aquí! Que gran i buit està tot això!

Va abraçar a Gerda entre els seus braços, que reia i plorava d’alegria; la seva felicitat era tant gran que fins i tot els trossos de gel es van posar a ballar al seu voltant i quan, esgotats, van aturar-se a descansar, van formar la paraula que la Reina de les Neus havia encarregat a Kay que composes, la paraula Eternitat: Era doncs el seu propi amo i ella hauria de donar-li el món sencer i un parell de patins nous.

Gerda va fer-li un petó a les galtes que van recobrar el seu color rosat, va besar-li als ulls que brillaven com els seus, va besar-li les seves mans i els peus i es va sentir fort i vigorós. La Reina de les Neus podia venir quan volgués; Kay tenia la seva carta de llibertat escrita en brillants trossos de gel.

Es van agafar de la mà i van sortir del palau; van parlar de l’àvia i dels rosers que creixien a la teulada; els venta havien amainat fins a desaparèixer per complet i el sol brillava en el cel; quan van arribar a l’arbust de les baies vermelles, el ren l’estava esperant; al seu costat hi havia una jove femella amb les urbs plenes de llet tèbia que va oferir als dos nens després d’haver-los donat un petó. I els rens van portar a Kay i a Gerda primer a casa de la finlandesa, on es van escalfar a la cabana i van projectar el viatge de tornada, i després a casa de la lapona, que els havia cosit vestits nous i els havia preparat un trineu.

Els dos rens, saltant al seu costat, els van acompanyar fins el límit del país, on els brots verds començaven a despuntar sobre la neu, allà es van acomiadar dels rens i la dona lapona.

—Adéu! —es van dir tots.

Se sentien ja els refilets d’alguns ocells i el bosc començava a reverdir. De la boscúria en va sortir un magnífic cavall, al que Gerda va reconèixer immediatament, doncs era un dels cavalls que havia tirat del carruatge d’or; estava muntat per una joveneta amb una gorra encarnada al cap i que empunyava una pistola a cada mà: era la filla del bandit; s’havia cansat d’estar a casa seva i havia decidit emprendre un viatge; aniria primer cap el Nord i, si el Nord no li agradava, continuaria més endavant. Va reconèixer ràpidament a Gerda i Gerda la va reconèixer a ella. Es van alegrar moltíssim.

—És absurd el que has fet —va dir a Kay la filla del bandit—. Em pregunto si realment et mereixes que et vagin buscant fins a la fi del món.

Gerda la va colpejar afectuosament a la galta i li va preguntar pel príncep i la princesa.

—Se n’han anat a l’estranger! —va respondre la filla del bandit.

—I la gralla? —va preguntar Gerda.

—La gralla va morir. La núvia domesticada és ara vídua i porta en una pota una cinta de llana negra; gemeix llastimosament… però tot això són bajanades, explica’m la teva història i com has aconseguit trobar-lo.

I Gerda i Kay van explicar les seves aventures.

—I aquí acaba la història! —va dir la filla del bandit.

Va estrènyer la mà dels dos nens i els va prometre que si algun dia passava per la seva ciutat s’aproparia a visitar-los; després, va anar-se’n amb el seu cavall a recórrer el món i Kay i Gerda van continuar el seu camí, agafats de la mà, en aquella deliciosa primavera més verda i florida que mai; les campanes d’una església repicaven a la llunyania; immediatament van reconèixer les torres altes i la gran ciutat on sempre havien viscut; es van endinsar pels carrers i van arribar a la portalada de casa l’àvia; van pujar les escales i van obrir la porta de les golfes; tot era al mateix lloc que abans; el rellotge de paret seguia pronunciant el seu «tic, tac» que acompanyava el girar de les agulles; en el moment de franquejar la porta, van adonar-se’n que s’havien convertit en persones grans; els rosals, sobre les canaleres, floreixien rere la finestra oberta i allà estaven les dues cadiretes; Kay i gerda es van asseure cadascú en la seva, agafats de la mà; havien oblidat, com si d’un malson es tractés, el buit i gèlid esplendor del palau de la Reina de les Neus. L’àvia estava seguda a la llum del sol i llegia en veu alta un passatge de la Bíblia: «Si no us feu com a nens, no entrareu al Regne dels Cels».

Kay i Gerda es van mirar als ulls i van comprendre de sobte l’antic salm:

Allà estaven asseguts els dos, ja grans, però nens al mateix temps, nens en el seu cor. Era l’estiu, un estiu càlid i joiós.





El rossinyol




la Xina, com saps molt bé, l’Emperador és xinés, i xinesos són tots els que el rodegen. Fa ja molts anys del que vaig a explicar, més per això precisament val la pena que ho sentiu, abans que la història s’hagi oblidat.

El palau de l’Emperador era el més esplèndid del món sencer, tot ell de la més delicada porcellana. Tot en ell era tan preciós i fràgil, que calia anar amb molta atenció abans de tocar res. El jardí estava ple de flors meravelloses, i de les més belles en penjaven campanetes de plata que sonaven perquè ningú pogués passar de llarg sense fixar-se en elles.

Sí, en el jardí imperial tot estava molt ben pensat, i era tan extens, que el propi jardiner no tenia idea d’on acabava. Si seguies caminant, et trobaves en el bosc més esplèndid que es pugui imaginar, ple d’alts arbres i profunds llacs.

Aquell bosc arribava fins al mar, fondo i blau; grans embarcacions podien navegar per sota de les branques, i allí vivia un rossinyol que cantava tan meravellosament, que fins i tot el pobre pescador, a pesar de les seves moltes ocupacions, quan a la nit sortia a retirar les xarxes, s’aturava a escoltar els seus refilets.

—Déu sant, i què bell! —exclamava; però després havia d’atendre les seves xarxes i oblidar-se de l’ocell; fins a la nit següent, que, en arribar de nou al lloc, repetia:

—Déu sant, i què bell!

De tots els països arribaven viatgers a la ciutat imperial, i admiraven el palau i el jardí; però en quan sentien el rossinyol, exclamaven:

—Això és el millor de tot!

De tornada a les seves terres, els viatgers parlaven d’ell, i els savis escrivien llibres i més llibres sobre la ciutat, del palau i del jardí, però sense oblidar-se mai del rossinyol, a qui posaven pels núvols; i els poetes componien poemes inspiradíssims sobre el pardal que cantava en el bosc, al costat del profund llac.

Aquells llibres es van difondre per tot el món, i alguns van arribar a les mans de l’Emperador. Es trobava assegut en la seva butaca d’or, llegint i llegint; de tant en tant feia amb el cap un gest d’aprovació, perquè li satisfeia llegir aquelles magnífiques descripcions de la ciutat, del palau i del jardí. «Però el millor de tot és el rossinyol», deia el llibre.

«Què és això? —va pensar l’Emperador—. El rossinyol? Mai he sentit parlar d’ell. És possible que hi hagi un ocell així en el meu imperi, i precisament en el meu jardí? Ningú m’ha informat. Està bé que un s’hagi d’assabentar d’aquestes coses pels llibres!».

I va manar cridar el majordom de palau, un personatge tan important, que quan una persona de rang inferior s’atrevia a dirigir-li la paraula o fer-li una pregunta, es limitava a contestar: «P!». I això no significa res.

—Segons sembla, hi ha aquí un ocell d’allò més notable, anomenat rossinyol —va dir l’Emperador—. Es diu que és el millor que existeix en el meu imperi; per què no se m’ha informat d’aquest fet?

—És la primera vegada que sento parlar d’ell —es va justificar el majordom—. Mai ha sigut presentat a la Cort.

—Docs ordeno que acudeixi aquesta nit a cantar davant la meva presència —va dir l’Emperador—. El món sencer sap el que tinc, menys jo.

—És la primera vegada que sento parlar d’ell —va repetir el majordom—. El buscaré i el trobaré.

Trobar-lo?, on? El dignatari es va cansar de pujar I baixar escales i de recórrer sales i corredors. Ningú de tots els que va preguntar havia sentit a parlar del rossinyol. I el majordom, tornant a l’Emperador, li va dir que es tractava d’una d’aqueixes faules que solen imprimir-se en els llibres.

—Vostra Majestat Imperial no ha de creure tot el que s’escriu; són fantasies i una cosa que anomenen màgia negra.

—Però el llibre en què l’he llegit me l’ha enviat el poderós Emperador del Japó —va replicar el Sobirà—; per tant, no pot ser mentider. Vull sentir el rossinyol. Que acudeixi aquesta nit, davant la meva presència, per a cantar sota la meva especial protecció. Si no es presenta, manaré que tots els cortesans siguen colpejats a l’estómac en acabant de sopar.

—Tsing-pe! —va dir el majordom; i torna a pujar i baixar escales i a recórrer sales i corredors, i mitja Cort amb ell, perquè a ningú li feia gràcia que li colpegessin l’estómac. I tot era preguntar pel notable rossinyol, conegut per tot el món menys per la Cort.

Finalment, van trobar a la cuina amb un pobre noieta, que va exclamar:

—Déu meu! El rossinyol? Es clar que el conec! Que bé canta! Totes les nits em donen permís perquè porti algunes sobres de menjar a la meva pobra mare que està malalta. Viu allà a la platja, i quan estic de tornada, m’aturo a descansar en el bosc i sento cantar al rossinyol. I sentint-lo em vénen les llàgrimes als ulls, com si ma mare em besés. És un record que m’estremeix d’emoció i dolçor.

—Noieta fregaplats —va dir el majordom—, et donaré un lloc fix en la cuina i permís per a presenciar el menjar de l’Emperador, si pots portar-nos al rossinyol; està citat per a aquesta nit.

Tots es van dirigir al bosc, al lloc on l’ocell solia situar-se; mitja Cort prenia part en l’expedició. Avançaven molt de pressa, quan una vaca es va posar a mugir.

—Oh! —van exclamar els cortesans—. Ja el tenim! Quina força per a un animal tan petit! Ara que caic en això, no és la primera vegada que el sentim.

—No, això és una vaca que mugeix —va dir la fregadora. Encara hem de caminar molt.

Després van sentir les granotes raucant en un toll.

—Magnífic! —va exclamar un cortesà—. Ja el sento, sona com les campanetes de l’església.

—No, això són granotes —va contestar la noia—. Però crec que no tardarem en sentir-lo.

I de seguida el rossinyol es va posar a cantar.

—És ell! —va dir la noia—. Escolteu, escolteu! Allí està! —i va assenyalar un ocellet gris posat en una branca.

—És possible? —va dir el majordom—. Mai l’hauria imaginat així. Que vulgar! Segurament haurà perdut el color, intimidat per uns visitants tan distingits.

—El meu petit rossinyol —va dir en veu alta la noieta—, el nostre graciós Sobirà vol que cants en la seva presència.

—Amb molt de gust! —va respondre l’ocell, i va reprendre el seu cant, que donava glòria sentir-lo.

—Semblen campanetes de vidre! —va observar el majordom.

—Mireu com es mou la seva gola! És estrany que mai l’haguéssim vist. Causarà sensació a la Cort.

—Voleu que torni a cantar per a l’Emperador? —va preguntar l’ocell, perquè creia que l’Emperador estava allí.

—El meu petit i excel·lent rossinyol —va dir el majordom tinc l’honor de convidar-lo a una gran festa en palau aquesta nit, on podrà delectar amb el seu magnífic cant a La seva Imperial Majestat.

—Sona millor al bosc —va objectar el rossinyol; però quan li van dir que era un desig del Sobirà, els va acompanyar gustós.

A palau tot havia estat polit i fregat. Les parets i el terra, que eren de porcellana, brillaven a la llum de milers de llums d’or; les flors més exquisides, amb les seves campanetes, havien estat col·locades en els corredors; les anades i vingudes dels cortesans produïen tals corrents d’aire, que les campanetes no cessaven de sonar, i un no sentia ni la seva pròpia veu.

Al mig del gran saló on l’Emperador estava, havien posat una perxa d’or per al rossinyol. Tota la Cort estava present, i la noieta fregadora havia rebut autorització per a situar-se darrere de la porta, perquè tenia ja el títol de cuinera de la Cort. Tothom portava els seus vestits de gala, i tots els ulls estaven fixos en l’ocellet gris, en el moment que l’Emperador va fer signe que podia començar.

El rossinyol va cantar tan deliciosament, que les llàgrimes van acudir als ulls del Sobirà; i quan el pardal les va veure rodar per les seves galtes, va tornar a cantar millor encara, fins a arribar-li a l’ànima. L’Emperador va quedar tan complagut, que va dir que regalaria la seva xinel·la d’or al rossinyol perquè se la pengés al coll. Més l’ocell li va donar les gràcies, dient-li que ja es considerava prou recompensat.

—He vist llàgrimes en els ulls de l’Emperador; aquest és per al meu el millor premi. Les llàgrimes d’un rei posseeixen una virtut especial. Déu sap que he quedat ben recompensat —i va reprendre el seu cant, amb la seva dolça i melodiosa veu.

—És l’adulació més amable i graciosa que he escoltat en la meva vida! —van exclamar les dames presents; i totes se’n van anar a omplir-se la boca d’aigua per a gargaritzar quan algú parlés amb elles; perquè creien que també elles podien ser rossinyols. Sí, fins als lacais i cambreres van expressar la seva aprovació, i això és dir molt, perquè són sempre més difícils d’acontentar. Realment, el rossinyol va causar sensació.

Es quedaria a la Cort, en una gàbia particular, amb llibertat per a sortir dues vegades durant el dia i una durant la nit. Van posar al seu servei deu criats, a cadascun dels quals estava subjecte per mitjà d’una cinta de seda que li van lligar al voltant de la cama. La veritat és que no eren precisament de plaer aquelles excursions.

La ciutat sencera parlava del notabilíssim ocell, i quan dos persones es trobaven, se saludaven dient l’un: «Rui», i responent l’altre: «Senyor»; després exhalaven un sospir, indicant que s’havien comprés. Va haver-hi fins i tot onze verdureres que van posar el seu nom als seus fills, però ni un d’ells va resultar capaç de donar una nota.

Un bon dia l’Emperador va rebre un gran paquet retolat: «El rossinyol».

—Heus ací un nou llibre sobre el nostre famós pardal —va exclamar l’Emperador.

Però va resultar que no era un llibre, sinó un petit enginy situat en una gàbia, un rossinyol artificial, imitació del viu, però cobert materialment de diamants, robins i safirs. Només calia donar-li corda, i es posava a cantar una de les melodies que cantava el de veritat, alçant i abaixant la cua, tot ell un brasa de plata i or.

Portava una cinta lligada al coll i en ella estava escrit: «El rossinyol de l’Emperador del Japó és pobre en comparació amb el de l’Emperador de la Xina».

—Superb! —van exclamar tots, i l’emissari que havia portat l’au artificial va rebre immediatament el títol de Gran Portador Imperial de Rossinyols.

—Ara cantaran junts. Quin duo faran!

I els van fer cantar a duo; però la cosa no anava, perquè el rossinyol autèntic el feia a la seua manera, i l’artificial anava amb corda.

—No se li pot retraure —va dir el Director de l’orquestra Imperial—; manté el compàs exactament i segueix el meu mètode al peu de la lletra.

D’aquest moment en endavant, l’ocell artificial va haver de cantar sol Va aconseguir tant d’èxit com l’altre, i, a més, era molt més bonic, perquè brillava com un grapat de polseres i passadors.

Va repetir trenta-tres vegades la mateixa melodia, sense cansar-se, i els cortesans volien tornar a sentir-la de nou, però l’Emperador va opinar que també el rossinyol verdader havia de cantar alguna cosa. Però, on s’havia ficat? Ningú s’havia donat compte que, sortint per la finestra oberta, havia tornat al seu verd bosc.

—Què significa açò? —va preguntar l’Emperador. I tots els cortesans es van desfer en retrets i improperis, ratllant l’ocell de desagraït.

—Per sort ens queda el millor —van dir, i l’au mecànica va haver de cantar de nou, repetint per trenta-quatrena vegada la mateixa cançó; però com era molt difícil, no hi havia forma que els oients se l’aprenguessen. El Director de l’orquestra Imperial exalçava l’art de l’ocell, assegurant que era molt superior al verdader, no sols quant al plomatge i la quantitat de diamants, sinó també interiorment.

—Perquè fixin-se Les vostres Senyories i especialment La seva Majestat, que amb el rossinyol de carn i os mai es pot saber què és el que va a cantar. En canvi, en l’artificial tot està determinat per endavant. Se sentirà tal cosa i tal altra, i res més. En ell tot té la seva explicació: es pot obrir i posar de manifest com obra la intel·ligència humana, veient com estan disposades les rodes, com es mouen, com una s’engrana amb l’altra.

—Això pensem tots —van dir els cortesans, i el Director de l’orquestra Imperial, va ser autoritzat perquè el diumenge següent mostrés el pardal al poble—. Tots han de sentir-lo cantar —va dir l’Emperador; i així es va fer, i va quedar la gent tan satisfeta com si s’haguessen emborratxat amb té, perquè així és com el fan els xinesos; i tots van cridar: «Oh!», i, alçant el dit índex, es van inclinar profundament. Però els pobres pescadors que havien sentit el rossinyol autèntic, van dir:

—No està malament; les melodies s’assemblen, però li falta quelcom, no sé què.

El rossinyol de veritat va ser desterrat del país.

L’ocell mecànic va estar d’aleshores ençà al costat del llit de l’Emperador, sobre un coixí de seda; tots els regals amb què havia sigut obsequiat —or i pedres precioses— estaven disposats al seu voltant, i se li havia conferit el títol de Primer Cantor de Capçalera Imperial, amb categoria de número u al costat esquerre. Perquè l’Emperador considerava que aquest costat era el més noble, per ser el del cor, que fins als emperadors tenen a l’esquerra. I el Director de l’orquestra Imperial va escriure una obra de vint-i-cinc toms sobre el pardal mecànic; tan llarga i erudita, tan plena de les més difícils paraules xineses, que tothom va afirmar haver llegit i entés, perquè d’una altra manera haurien passat per panolis i rebut patades a l’estómac.

Així van transcórrer les coses durant un any; l’Emperador, la Cort i tots els altres xinesos se sabien de memòria el refilet de cant de l’au mecànica, i precisament per això els agradava més que mai; podien imitar-lo i el feien. Els trinxeraires del carrer cantaven: «tsitsii, cluclucluk!», i fins a l’Emperador feia cor. Era de veres divertit.

Però heus ací que una nit, estant el pardal en ple cant, l’Emperador, que estava ja adormit, va sentir de sobte un «crac!» a l’interior del mecanisme; quelcom havia saltat. «Schnurrrr!», va escapar-se la corda, i la música va cessar.

L’Emperador va saltar del llit i va manar cridar al seu metge de capçalera; però, què podia fer l’home? Llavors va ser cridat el rellotger, qui, després de llargs discursos i manipulacions, va arreglar una mica l’au; però va manifestar que havien d’anar amb molt cura amb ella i no fer-la treballar massa, perquè els perns estaven gastats i no era possible substituir-los per altres nous que asseguressen el funcionament de la música. Quina desolació! Des de llavors només es va poder fer cantar al pardal una vegada a l’any, i inclús això era una imprudència; però en tals ocasions el Director de l’orquestra Imperial pronunciava un breu discurs, emprant aquelles paraules tan intricades, dient que l’au cantava tan ben com abans, i no cal dir que tot el món es manifestava d’acord.

Van passar cinc anys, quan heus ací que una gran desgràcia va caure sobre el país. Els xinesos estimaven molt al seu Emperador, el qual estava ara malalt de mort. Ja havia sigut elegit el seu successor, i el poble, al carrer, no cessava de preguntar al majordom de Palau per l’estat de l’ancià monarca.

—Bé —responia aquest, sacsejant el cap.

Fred i pàl·lid jeia l’Emperador en el seu gran i sumptuós llit. Tota la Cort el creia ja mort, i cadascú s’afanyava a oferir els seus respectes al nou sobirà. Els cambrers de palau sortien precipitadament per a parlar del succés, i les cambreres es van reunir en un té molt concorregut. En tots els salons i corredors havien estès draps perquè no se sentís el pas de ningú, i així regnava un gran silenci.

Però l’Emperador no havia expirat encara; romania rígid i pàl·lid en el luxós llit, amb les seues llargues cortines de vellut i massisses borles d’or. Per una finestra que s’obria al capdamunt de la paret, la lluna enviava els seus rajos, que il·luminaven l’Emperador i al pardal mecànic.

El pobre Emperador esbufegava, amb gran dificultat; era com si algú se li hagués assegut sobre el pit. Va obrir els ulls i va veure que era la Mort, que s’havia posat la seva corona d’or al cap i sostenia en una mà el daurat sabre imperial, i en l’altra, el seu magnífic estendard. Al voltant, pels plecs dels cortinatges miraven estranys caps, alguns horriblement lletjos, altres, d’expressió dolça i plàcida: eren les obres bones i dolentes de l’Emperador, que el miraven en aquells moments en què la mort s’havia assegut sobre el seu cor.

—Et recordes de tal cosa? —murmuraven una després d’una altra—. I de tal altra? —I li recordaven tantes, que al pobre li brollava la suor del front.

—Jo no ho sabia! —s’excusava l’Emperador—. Música, música! Que soni el gran tambor xinés —va cridar— per a no sentir tot això que diuen!

Però els caps seguien parlant, i la Mort assentia amb el cap, al mode xinés, a tot el que deien.

—Música, música! —cridava l’Emperador—. Oh tu, ocellet d’or, canta, canta! Et vaig donar or i objectes preciosos, amb la meva mà et vaig penjar del coll la meva xinel·la daurada. Canta, canta ja!

Però l’ocell seguia mut, perquè no hi havia ningú per a donar-li corda, i la Mort seguia mirant l’Emperador amb les seves grans òrbites buides; i el silenci era lúgubre.

De sobte va ressonar, procedent de la finestra, un cant meravellós. Era el petit rossinyol viu, posat en una branca. Assabentat de la desesperada situació de l’Emperador, havia acudit a portar-li consol i esperança; i com més cantava, més empal·lidien i s’esfumaven aquells fantasmes, la sang afluïa amb més força als debilitats membres del malalt, i fins i tot la Mort va acostar l’orella i va dir:

—Segueix, bonic rossinyol, segueix.

—Sí, però, em donaràs el magnífic sabre d’or? Em donaràs la rica bandera? Em donaràs la corona imperial?

I la Mort li va anar donant aquells tresors a canvi d’altres tantes cançons, i el rossinyol va seguir cantant, cantant del silenciós cementiri on creixen les roses blanques, on les liles exhalen el seu aroma i on l’herba saludable és humitejada per les llàgrimes dels supervivents. La Mort va sentir llavors nostàlgia del seu jardí i va sortir per la finestra, surant com una boira blanca i freda.

—Gràcies, gràcies! —va dir l’Emperador—. Bé et conec, ocellet celestial! Et vaig desterrar del meu regne, i, no obstant, amb els teus cants has allunyat del meu llit els mals esperits, has espantat del meu cor la Mort. Com podré recompensar-te?

—Ja m’has recompensat —va dir el rossinyol—. Vaig arrancar llàgrimes als teus ulls la primera vegada que vaig cantar per a tu; això no l’oblidaré mai, perquè són les joies que acontenten el cor d’un cantor. Però ara dorm i recupera les forces, que jo seguiré cantant.

Així ho va fer, i el Sobirà va quedar sumit en un dolç son; quin son tan dolç i tan reparador!

El sol entrava per la finestra quan l’Emperador es va despertar, sa i fort. Cap dels seus criats havia tornat encara, perquè tots el creien mort. Només el rossinyol seguia cantant en la branca.

—Mai et separaràs del meu costat! —li va dir l’Emperador—. Cantaràs quan t’apeteixi; i en quant al pardal mecànic, el trencaré en mil trossos.

—No ho facis —va suplicar el rossinyol—. Ell va complir la seva missió mentre va poder; guarda’l com fins ara. Jo no puc niar ni viure a palau, però permeteu-me que vingui quan pugui; llavors em posaré al costat de la finestra i et cantaré perquè estiguis content i reflexionis. Et cantaré dels feliços i també dels que sofreixen; i del mal i del bé que es fa al teu voltant sense tu saber-ho. El teu ocellet cantor ha de volar a la llunyania, fins a la cabana del pobre pescador, fins a la teulada del llaurador, cap a tots els que resideixen apartats de tu i de la teva Cort. Prefereixo el teu cor a la teva corona… encara que la corona exhala certa olor de cosa santa. Tornaré a cantar per a tu. Però has de prometre’m una cosa.

—El que vulguis! —va dir l’Emperador, incorporant-se a la seva vestidura imperial, que ja s’havia posat, i oprimint contra el seu cor el pesat sabre d’or.

—Una cosa et demano: que no diguis a ningú que tens un ocellet que et conta totes les coses. Sortiràs guanyant!

I es va posar a volar.

Van entrar els criats a veure al seu difunt Emperador. Van entrar, sí, i l’Emperador els va dir: Bon dia!





El senglar de bronze




la ciutat de Florència, no molt lluny de la «Piazza del Granduca», hi ha un carrer transversal que si mal no recordo, s’anomena «Porta Rossa». Allà, davant una espècia de mercat de hortalisses, s’aixeca la curiosa figura d’un senglar de bronze, esculpit amb molta traça. Aigua clara i fresca flueix de la boca de l’animal, que amb el temps ha pres un color ver fosc. Només el morro brilla, com si l’haguessin polit —i així és en efecte— per l’acció de molts centenars de nens i pobres que, agafant-se a ell amb les mans, apropen la seva boca a la de l’animal per beure-hi.

A qualsevol foraster que arribi a Florència li és fàcil trobar el lloc; no ha de fer més que preguntar pel senglar de bronze al primer captaire que trobi, segur que el guiarà fins on és.

Era al vespre d’un hivern; les muntanyes estaven cobertes de neu, però al cel hi brillava la lluna plena; i la lluna plena en Itàlia és tan lluminosa com un dia gris d’hivern dels països nòrdics; i encara els guanya, doncs l’aire brilla i adquireix relleu, mentre que en el Nord el sostre de plom, fred i lúgubre, deprimeix a l’home, l’aixafa contra el terra, aquell terra humit i fred que un dia cobrirà el seu taüt.

Un nen esparracat s’havia passat tot el dia assegut en el jardí del Gran Duc, sota el sostre de pins, on inclús a l’hivern floreixen les roses per milers; un nen que podia passar per l’imatge d’Itàlia, doncs era bell, somrient i, no obstant, d’aspecte malaltís. Patia gana i set, ningú li donava un cèntim i al fer-se fosc —hora de tancar el jardí— el porter el va fer fora. Durant una llarga estona va estar entregat a les seves il·lusions en el pont que creua l’Arno, contemplant les estrelles que reflectien en l’aigua, entre ell i el magnífic pont de marbre «della Trinitá».

Es va dirigir després cap el senglar de bronze, va agenollar-se a l’arribar-hi i, passant els braços al voltant del coll de la figura, va apropar la boca al lluent morro i va beure a grans glops de la seva fresca aigua. Al costat hi havien unes fulles d’enciam i dues o tres castanyes; allò va ser el seu sopar. Al carrer no hi havia ni una ànima; el nen estava completament sol; va asseure’s sobre el dors del senglar, es va recolzar cap endavant, de tal forma que el seu arrissat caparró descansés sobre el del animal i, sense ni adonar-se’n, va quedar profundament adormit.

Al tocar mitjanit, el senglar de bronze es va estremir, i el nen va sentir que deia:

—Agafa’t fort noiet, que començaré a córrer! —I va emprendre la cursa, amb ell muntat al damunt. Estrany passeig! Primer van arribar a la «Piazza del Granduca», on el cavall de bronze de l’escultura del príncep els va acollir rellinant. El policrom escut d’armes de les antigues cases consistorials brillava com si fos transparent, mentre el David de Miquel Àngel brandava la seva fona. Per tot arreu bullia una vida sorprenent. Els grups de bronze que representen Perseu i el segrest de les Sabines s’agitaven frenèticament; de la boca de les dones va sortir un crit mortal d’angúnia, que va ressonar a la gran plaça solitària.

El senglar de bronze es va aturar davant el «Palazzo degli Uffizi», sota l’arcada on es reuneix la noblesa a les festes del carnaval.

—Agafa’t bé —va repetir l’animal—, anem a pujar per aquesta escala. —El nen romania callat, entre temorós i feliç.

Van entrar en una llarga galeria, que ell coneixia molt bé, ja que abans havia estat en ella. De les parets penjaven magnífics quadres, i hi havia escultures i busts, tot il·luminat per una vivíssima llum, com a ple dia. Però el més bonic va arribar quan es varen obrir les portes que donaven accés a una sala contigua. El non no havia oblidat quan magnífic era allò, però mai ho havia vist tant esplendorós com aquella nit.

Hi havia allà una dona meravellosa que movia els membres graciosament, mentre dofins saltaven als seus peus, i la immortalitat brillava en els seus ulls. El món l’anomena la «Venus de Medici». Tot al seu voltant lluïen les estàtues de marbre, en les que la pedra semblava animada per la vida de l’esperit: Figures d’homes magnífics, un esmolant l’espasa —degut a això se l’anomena l’esmolador— més enllà el grup dels Pugilistes; l’espasa era esmolada, i els combatents lluitaven per la Deessa de la Bellesa.

El nen estava com enlluernat per tot aquell resplendor; les parets cremaven de color, i tot era vida i moviment. Però cap d’aquells personatges s’atrevia a sortir per complet del seu marc. La mateixa Deessa de la Bellesa, els Pugilistes i l’Esmolador, romanien en els seus llocs, doncs la Glòria que irradiava de la Madona, de Jesús i Sant Joan les mantenien subjectes. Les imatges dels sants no eren ja imatges, si no els sants en persona.

Quin esplendor i quina bellesa de sala en sala! I el nen ho veia tot; el senglar de bronze avançava pas a pas entre tota aquella magnificència. Una visió eclipsava l’altre, però una sola imatge es va fixar en l’ànima del nen, segurament pels nens alegres i benaurats que hi sortien, i que el petit ja havia vist abans a la llum del dia.

Són molts els que passen per davant d’aquell quadre sense amb prou feines mirar-se’l, i, d’altra banda, hi ha un gran tresor de poesia. És Crist davallant als inferns; però al seu voltant no es veu als condemnats, si no als pagans. El florentí «Angiolo Branzino» va pintar aquell quadre, el més sublim del qual és la certesa reflexada en el rostre dels nens, de que aniran al cel : Dos d’ells ja s’abracen; un, molt petit, tendeix la mà a un altre que encara està a l’abisme i que se senyala a si mateix, com dient : «Me’n vaig al cel!». Tots els restants romanien indecisos, esperant o inclinant-se humilment davant Jesús.

El nen va estar contemplant aquell quadre molta més estona que la resta. El senglar de bronze seguia aturat davant seu. Es va percebre un lleu sospir. Sortia de la pintura o del pit de l’animal? El nen va estendre el braç cap als petits del quadre i llavors el senglar va prosseguir el seu camí, sortint pel vestíbul.

—Gràcies, i que Déu et beneeixi, bon animal! —va exclamar el noi, acariciant la seva muntura, que baixava saltant les escales.

—Gràcies i que Déu et beneeixi a tu! —va respondre el senglar— jo t’he ofert un servei i tu me n’has ofert un altre a mi, doncs Només amb una criatura innocent sobre el llom em son dades forces per a córrer Veus? Fins i tot puc entrar dins del cercle de llum que ve de la llàntia penjada davant del quadre de la Verge. A totes bandes puc dur-te, excepte a l’església; però si tu estàs amb mi, puc mirar al seu interior a través de la porta oberta. No baixis de la meva esquena; si ho fas, cauré mort, tal com em veus durant el dia al carrer de la Porta Rossa.

—Em quedaré amb tu, bon animal —va respondre el nen, i el senglar va reemprendre veloç la cursa pels carrers de Florència, no aturant-se fins a arribar a la plaça on s’aixecava l’església de Santa Croce.





La sireneta




n el fons del mar hi havia un castell. Allà hi vivia un rei que tenia sis filles, totes elles sirenes de gran bellesa. La més bella de totes era la petita; la seva pell era tan suau i delicada com un pètal de rosa, els seus ulls eren blaus com el mar.

Com totes les sirenes, no tenia cames; el seu cos acabava en una gran cua de peix. Posseïa la més bella veu que mai s’havia sentit.

Tots els dies les sirenes jugaven en les grans habitacions del palau. Quan les finestres estaven obertes, els peixos entraven i sortien lliurement. Eren tan mansos que nadaven fins on estaven elles, menjaven de les seves pròpies mans i es deixaven acariciar i fer pessigolles.

Res els agradava més a les sirenes que escoltar les històries que els explicava la seva àvia sobre el món que existia més enllà del mar. Demanaven que els parlés sobre arbres, ocells, ciutats i persones que feien servir cames per a caminar.

—Quan cadascuna de vostès compleixi 15 anys —deia l’àvia—, podrà nadar fins a la superfície del mar i, reclinada sobre alguna roca, veure els vaixells que passen.

Per fi va arribar el dia en què la sireneta va complir els seus 15 anys, va saludar a tots i va nadar amb lleugeresa ascendint fins a la superfície.

Quan va alçar el cap sobre l’aigua, el sol estava ponent-se, els núvols es veien de color rosa, el mar estava calmat i començava a brillar el sol.

Es va quedar enlluernada mirant les aus que passaven i les estrelles que anaven apareixent. Va gaudir amb la brisa que fregava el seu rostre i acariciava el seu pèl.

A la llunyania, va veure una nau. Nadant es va acostar a ella, es va asseure sobre una roca i va observar atenta als mariners que anaven i venien alçant les veles.

—Què forts i virils són! —pensava la sireneta. Se sentia feliç. Però més es va emocionar encara quan va aparèixer a coberta un elegant i jove príncep.

S’havia fet molt tard ja, però no podia apartar els seus ulls del vaixell ni del bell príncep.

De sobte el cel es va cobrir de núvols, el vent va bufar cada vegada més fort, els trons van esclatar en estrèpit i el mar va provocar immenses onades que van sacsejar violentament el vaixell fins a fer-lo enfonsar.

La sireneta va nadar precipitadament per a salvar el príncep. Va sostenir el seu cap sobre les onades, deixant que el corrent els portés fins a la costa.

Arrossegant-se va poder dipositar-lo sobre la sorra de la platja. El va acariciar i el va besar amb molta tendresa. Es va quedar al seu costat cuidant-lo, cantant per a ell les més belles cançons durant tota la nit. Quan va sortir el sol, va veure que el príncep despertava. Llavors, va tornar al fons del mar. Va tornar al seu món aquàtic amb el cor enamorat d’un príncep terrestre.

Va explicar a la seva àvia el que succeït. Ara només desitjo —li va dir— tornar al món exterior per a poder-lo veure. L’estimo. Desitjo viure amb ell en la terra!

—Però què dius, noieta? —la va interrompre l’àvia molt irritada—. La teva vida, el teu món, som nosaltres. Ni se t’acudeixi aquesta tonteria!.

La sireneta, llavors, va decidir anar a veure a la bruixa del mar. Tot i la repugnància que li produïa, sabia que només ella la podria ajudar. Va nadar cap a les profunditats passant per aigües arremolinades, va creuar per entre les pedres i algues enroscades com verds serps, i finalment va trobar el cau de la bruixa, rodejada de peixos amb ulls punxants, taurons i serps. Allà la bruixa li va donar un beuratge que li permetria canviar la seva cua per unes cames, per poder sortir a la superfície.

La sireneta va prendre el beuratge i va nadar fins a la superfície. Mentre pujava va sentir un horrible dolor a la seva cua de peix. Quan va arribar a la costa tenia dues boniques cames. Va voler cantar de felicitat, però la bruixa li havia robat, de passada, la seva bella veu. Es va reclinar a la sorra recordant al seu estimat i es va adormir. Quan va despertar, al seu costat estava el seu príncep, més bell i radiant que mai.

—Gràcies! —va exclamar ell—. M’has salvat la vida, he vingut a aquesta platja tots els dies a buscar-te. I avui, a la fi, he tingut la sort de trobar-te! Ella el va mirar amb els ulls molt oberts i li va somriure.

—Però, qui ets? —va preguntar el príncep, afligit. La sireneta va negar amb el cap. El príncep llavors la va agafar de la mà i la va portar al palau.

—Et diré Aurora —li va dir. La sireneta va conèixer balls, va realitzar passejos per les muntanyes i va cavalcar pels prats.

Aurora —la va cridar un dia el príncep— et presente a Úrsula, princesa d’un país llunyà. Es quedarà amb nosaltres de visita. La sireneta, mentre saludava a Úrsula, va advertir quelcom estrany en els seus ulls. Un brillantor de maldat es reflectia en ells.

Transcorrien els dies i el príncep s’acostava més i moés a Úrsula, deixant sola al pobre sireneta, que no deixava de pensar on havia vist aquells ulls.

Una nit, durant una festa a palau, Úrsula va cantar amb una veu bella. La sireneta va reconèixer llavors la seva pròpia veu, que la bruixa li havia robat el dia que va transformar la seva cua de peix en cames de dona. El príncep va quedar meravellat davant d’aquella veu, càlida, clara i tendra. Llavors va proposar a Úrsula que es casés amb ell.

La cerimònia s’anava a realitzar a alta mar. La nit de la boda, la sireneta estava molt bella, però més trista que mai. Mirant el mar, va desitjar estar al costat de la seva família. Va ser llavors que van sorgir des de l’aigua les seves germanes grans. Quina alegria va tenir al veure-les! La sireneta les va abraçar amb els ulls plens de llàgrimes. Les germanes li van dir:

—Vam entregar a la bruixa les nostres joies perquè ens expliqués tota la veritat i poder-te trobar.

—Escolta amb atenció germaneta —va dir la més gran—. Hi ha una forma de trencar l’encanteri de la bruixa. Si beses el príncep aquest s’enamorarà novament de tu, tornaràs a tenir la teva veu i Úrsula tornarà a ser la bruixa dels mars.

La sireneta va somriure a les seues germanes i va entrar al saló on tots, reunits, esperaven la cerimònia de la boda. Es va llançar als braços del príncep i va besar els seus llavis amb tot l’amor de la seva ànima. En aquell mateix moment es va trencar el malèfic embruixament. El vaixell es va sacsejar amb violència i Úrsula va perdre tots els seus falsos encants. Convertida una altra vegada en bruixa, es va llançar a l’aigua. I tots van escoltar dels llavis de la sireneta la veritat de la història.

—Com vaig poder fer-te tant de mal! —va dir el príncep commogut, i va afegir dolçament:

—Demano que em perdonis i acceptis, si és que encara m’estimes, que et protegeixi i et brindi el meu amor per a sempre. Desitges ser la meva esposa?

La sireneta el va mirar joiosa i va besar novament els seus llavis amb tota la tendresa que va tindre per a ell des de la nit que el va conèixer. La festa es va realitzar en un vaixell de luxe. Va ser la boda més esplèndida que mai s’hagués veure.

Les sirenes van nadar fins a la superfície per a cantar a l’uníson. Els peixos van alçar el cap per sobre les onades fent brillar les seves escates daurades. Fins i tot el gran rei dels mars va pujar per a veure a la seva filla. La sireneta, havent ja recuperat la veu, va cantar amb les seves germanes, omplint de goig el cor del príncep.





El soldadet de plom




i havia una vegada un joguinaire que va fabricar un exèrcit de soldats de plom, molt drets i elegants. Cadascun portava un fusell a l’espatlla, una jaqueta vermella, pantalons blaus i un barret negre alt amb una insígnia daurada al front. Al joguinaire no tenia prou plom per a fer l’últim soldadet i el va haver de deixar sense una cama.

Ben aviat, els soldadets es trobaven a la vitrina d’una botiga de joguines. Un senyor els va comprar per regalar-los al seu fill com a regal d’aniversari. Quan el nen va obrir la caixa, en presència els seus germans, el soldadet sense cama li va cridar molt l’atenció.

El soldadet es va trobar de sobte davant d’un castell de cartró amb cignes flotant al seu voltant, en un llac fet de miralls.

Davant de l’entrada hi havia una bonica ballarina de paper. Portava una faldilla rosada de tul i una banda blava sobre la que brillava un lluentó. La ballarina tenia els braços alçats i una cama aixecada cap enrere, de tal forma que no se l’arribava a veure. Era molt bonica!

«És la noia ideal per a mi», va pensar el soldadet de plom, convençut de que a la ballarina li faltava una cama com a ell. Aquella nit, quan ja tots a casa se n’havien anat a dormir, els joguets van començar a divertir-se. El trencanous feia cabrioles mentre la resta de joguets ballaven i corrien per tot arreu.

Els únics joguets que no es movien eren el soldadet de plom i la bonica ballarina de paper. Immòbils, es miraven l’un a l’altre. De sobte, varen tocar les dotze de la nit. La tapa de la caixa de sorpreses es va obrir i d’ella en va sortir un follet d’expressió malvada.

—Tu què mires, soldat? —va cridar. El soldadet va seguir amb la mirada fixa endavant.

—D’acord. Doncs ja veuràs el que et passarà demà —va anunciar el follet.

A l’endemà, el nen va jugar una estona amb el seu soldadet de plom i després el va posar a la vora de la finestra, que estava oberta. Potser fou el vent, o potser fou el follet dolent, el cert és que el soldadet de plom va caure al carrer.

El nen va córrer cap a la finestra, però des del tercer pis no s’arribava a veure res.

—Puc baixar a buscar el meu soldadet? —va preguntar el nen a la criada. Però ella s’hi va negar, ja que estava plovent a bots i barrals. La criada va tancar la finestra i el nen va haver de resignar-se a perdre la seva joguina.

A fora, uns nens del carrer jugaven sota la pluja. Van ser ells els que van trobar el soldadet de plom boca terrosa, amb el fusell clavat entre les llombades.

—Fem-li un vaixell de paper! —va cridar un dels nens. Plovia tant fort que s’havia format un petit riu per les vores dels carrers. El nois van fer un vaixell amb un diari vell, hi van posar el soldadet i el van fer navegar.

El soldadet es mantenia rígid mentre el vaixell de paper es deixava endur pel corrent. Aviat es va ficar en una claveguera i per allà va seguir navegant.

«On aniré a parar?» va pensar el soldadet. «El culpable de tot això es el follet dolent. Es clar que no m’importaria si estigués amb mi la bonica ballarina».

En aquest moment, va aparèixer una rata enorme.

—Atura’t! —va cridar amb veu estrident—. Paga’m el peatge.

Però el soldadet de plom no podia fer res per aturar-se. El vaixell de paper va seguir navegant per la claveguera fins que va arribar al canal. Però ja estava tant mullat que no podia seguir surant i va començar a naufragar. Al final, el paper es va desfer completament i el rígid soldadet de plom es va enfonsar a l’aigua. Just abans d’arribar al fons, un peix gran se’l va empassar.

—Que fosc que està aquí a dins! —va dir el soldadet de plom—. Molt més fosc que a la caixa de joguines.

El peix, amb el soldadet a L’estómac, va nadar per tot el canal fins arribar al mar. El soldadet de plom trobava a faltar l’habitació dels nens, les joguines, el castell de cartró i sobretot a la seva bonica ballarina.

«Crec que no els tornaré a veure mai més», va sospirar amb tristesa. El soldadet de plom no tenia ni la menor idea d’on era. D’altra banda, la sort va voler que uns pescadors passessin per allà i atrapessin el peix amb la seva xarxa.

El vaixell de pesca va tornar a la ciutat amb el seu carregament. Al cap de poc, el peix fresc ja era al mercat; just on feia les compres la criada de la casa del nen. Després de mirar la selecció de peixos, es va decidir pel més gros: el que tenia el soldadet de plom a dins.

La criada va tornar a casa i li va entregar el peix a la cuinera.

—Quin peix més bo! —va exclamar la cuinera quan el va veure.

Al moment, va agafar el ganivet i va començar a preparar el peix per a fer-lo al forn.

—Aquí hi ha alguna cosa dura —va murmurar. Després, plena de sorpresa, va treure el soldadet de plom.

La criada el va reconèixer immediatament.

—És el soldadet que se li va caure al nen per la finestra! —va exclamar.

El nen es va alegrar moltíssim quan va saber que el seu soldadet de plom havia aparegut. El soldadet, per la seva banda, estava una mica atordit. Havia passat tant de temps a la foscor!. Finalment, va adonar-se’n que estava de nou a casa. A la taula va veure els mateixos joguets de sempre, i també el castell amb el llac de miralls. Enfront estava la ballarina, recolzada en una cama. Hagués plorat d’emoció si hagués tingut llàgrimes, però es va limitar a mirar-la. Ella el mirava també.

De sobte, el germà del nen va agafar el soldadet de plom dient:

—Aquest soldat no serveix per res. Només té una cama. A més, fa pudor a peix.

Tots van veure aterrits com el noi llençava el soldadet de plom al foc de la xemeneia. El soldadet va caure de peu al bell mig de les flames. Els colors del seu uniforme desapareixien a mesura que es desfeia. De sobte, una ràfega de vent va arrencar la ballarina de l’entrada del castell i la va portar com un ocell de paper fins al foc, al costat del soldadet de plom. Una flamarada la va consumir en un segon.

L’endemà, la criada va anar a netejar la xemeneia. En mig de les cendres va trobar un tros de plom en forma de cor. Al costat, negre com el carbó, estava el lluentó de la ballarina.





El vailet trapella




i havia una vegada un ancià poeta, molt bo i molt vell. Un capvespre, quan estava a casa, el temps es va posar molt dolent; fora plovia a bots i barrals, però l’ancià es trobava molt a gust a la seva habitació, assegut al costat de l’estufa, en la que cremava un bon foc i es torraven unes quantes pomes.

—Ni una peça de la roba els quedarà seca als infeliços que aquest temporal hagi agafat fora de casa —va dir, perquè era un poeta de molt bons sentiments.

—Obri’m! Tinc fred i estic tot xop! —va cridar un xiquet des de fora. I cridava a la porta plorant, mentre la pluja queia furiosa, i el vent feia tremolar totes les finestres.

—Pobrissó! —va dir el vell, obrint la porta. Estava davant d’ella un jovenet completament nu; l’aigua li regalimava pels llargs rínxols rossos. Tremolava de fred; de no trobar refugi, segurament hauria mort, víctima de la inclemència del temps.

—Pobre noiet! —va exclamar el compassiu poeta, agafant-lo de la mà—. Vine amb mi, que t’escalfaré! Vaig a donar-te vi i una poma, perquè ets tan preciós.

I ho era, en efecte. Els seus ulls semblaven dues lluents estrelles, i els seus llargs i arrissats bucles eren com d’or pur, fins i tot estant xops. Era un verdader angelet, però estava pàl·lid de fred i tremolava tot el seu cos. Sostenia a la mà un arc magnific, però espatllat per la pluja; amb la humitat, els colors de les seves fletxes s’havien esborrat i mesclat els uns amb els altres.

El poeta va asseure’s al costat de l’estufa, va posar al noiet en la seva falda, va escórrer-li l’aigua del cabell, li va calfar les manetes en les seves i li va preparar vi dolç. El noiet no va trigar en refer-se: el color va tornar a les seves galtes, i, saltant a terra, es va posar a ballar al voltant de l’ancià poeta.

—Ets un rapaç alegre! —va dir el vell—. Com et dius?

—Em dic Amor —va respondre el vailet—. No em coneixes? Aquí està el meu arc, amb el que tiro, pots creure’m. Mira, ja ha tornat el bon temps, i la lluna brilla.

—Però tens l’arc espatlat —va observar l’ancià.

—Mala cosa seria! —va exclamar el vailet, i, arreplegant-lo de terra, el va examinar amb atenció—. Bah!, ja s’ha assecat; no li ha passat res; la corda està ben tensa.

Vaig a provar-lo! —Va tensar l’arc, va posar-li una fletxa i, apuntant, va disparar precís, travessant el cor del bon poeta—. Ja veus que el meu arc no està espatllat! —va dir, i, amb una riallada, se’n va anar. S’hagués vist un vailet més roí! Disparar així contra el vell poeta, que l’havia acollit en la calenta habitació, s’havia mostrat tan bo amb ell i li havia donat tan exquisit vi i les seves millors pomes!

El bon senyor jeia a terra, plorant; realment li havien ferit en el cor.

—Oh, quin vailet tan pèrfid és aquest Amor! Ho explicaré a tots els nois bons, perquè estiguin previnguts i no juguin amb ell, perquè intentarà causar-los algun dany.

Tots els nois i noies bons als que va explicar allò que ha succeït es van posar en guàrdia contra les estratagemes d’Amor, però aquest va continuar fent de les seves, perquè realment és de la pell del diable. Quan els estudiants sortien de les seves classes, ell marxa al seu costat, amb un llibre sota del braç i vestit amb levita negra. No el reconeixen i l’agafen del braç, creient que és també un estudiant, i llavors ell els clava una fletxa al pit.

Quan les noies vénen d’escoltar al senyor capellà i han rebut ja la confirmació ell les segueix també. Sí, sempre va darrere de la gent. En el teatre s’asseu a la gran aranya, i tira flames perquè les persones creguin que és una llum, però potser!; massa tard descobreixen elles el seu error. Corre pels jardins i als voltants de les muralles. Sí, un dia va ferir en el cor a ton pare i a ta mare. Pregunta’ls-ho, veuràs el que et diuen. Creu-me, és un vailet molt roí aquest Amor; mai vulguis tractes amb ell; vigila a tothom. Pensa que un dia va disparar, una fletxa fins a la teva anciana àvia; però d’això fa molt de temps. Ja va passar, però ella no l’oblida. Caram amb aquest diablet d’Amor! Però ara ja el coneixes i saps com n’és de dolent.





La venedora de llumins




uin fred tan atroç! Queia la neu i la nit estava arribant. Era la nit de Nadal. Enmig del fred i la foscor, una pobre nena va passar pel carrer amb el cap i els peus nus.

De fet, quan va sortir de casa tenia sabates; però no li havien servit molt temps. Eren unes sabatilles enormes que la seva mare ja havia fet servir: tan grans que la nena les va perdre a l’afanyar-se a creuar el carrer per a què no la trepitgessin els carruatges que anaven en direccions oposades.

La nena caminava, doncs, descalça, i tenia els peus vermells i blaus del fred; portava en el davantal, que era molt vell, algunes dotzenes de caixes de llumins i tenia a la mà una d’elles com a mostra. Era molt mal dia: Cap comprador s’havia presentat i, per això, la nena no havia guanyat ni un cèntim. Tenia molta gana, molt de fred i un aspecte miserable. Pobre nena! Els flocs de neu es posaven sobre els seus llargs cabells rossos, que li queien en preciosos bucle sobre el coll; però no pensava en els seus cabells. Veia lluir les llums a través de les finestres; l’olor dels rostits se sentia per tot arreu. Era el dia de nadal i en aquesta festivitat pensava l’infeliç nena.

Es va asseure en una plaça, i es va arraulir en un racó entre dues cases. El fred s’apoderava d’ella i entumia els seus membres; però no s’atrevia a presentar-se a casa seva; tornava amb tots els llumins i ni una sola moneda. La seva madrastra la maltractaria i, a més, a casa seva també feia molt de fred. Vivien sota la teulada i el vent bufava allà amb fúria, tot i que les esquerdes més grans havien estat tapades amb palla i draps vells. Les seves manetes estaven gairebé mortes de fred. Ah! Quin plaer li causaria escalfar-se amb un llumí! Si s’atrevís a treure’n un de sol de la caixa, a rascar-lo contra la paret i a escalfar-se els dits! Va treure’n una. Ritx! Com il·luminava i com cremava! Desprenia una flama clara i calenta com la d’una espelma quan la va rodejar amb la seva mà. Quina llum tan bonica! Creia la nena que estava asseguda en una gran xemeneia de ferro, adornada amb boles i coberta amb una capa de llautó lluent. Cremava el foc d’una forma tan bonica! Escalfava tan bé!

Però tot acaba en aquest món. La nena va estendre els seus peus per a escalfar-los també; però la flama es va apagar: Ja no li quedava a la nena més que un trosset de llumí. En va fregar un altre, que va cremar i brillar com la primera vegada; i allà on la llum va caure sobre la paret es va fer tan transparent com una gasa. A la nena li va semblar veure una habitació en la que la taula estava coberta per un mantell blanc amb fines porcellanes, i sobre el qual un indiot rostit i farcit de trufes exhalava un perfum deliciós. Oh sorpresa! Oh felicitat! De sobte va tenir la il·lusió que l’au saltava del seu plat sobre el paviment amb la forquilla i el ganivet clavats en el pit, i rodava fins a arribar als seus peuets, però el segon llumí es va apagar i no va veure davant seu més que la paret impenetrable i freda.

Va encendre un altre llumí. Llavors va creure veure’s asseguda a la vora d’un magnífic pessebre: era més ric i més gran que tots els que havia vist en aquells dies en els aparadors dels més rics comerços. Mil llums brillaven en els arbres; els pastors semblaven moure’s i somriure a la nena. Aquesta, bocabadada, va aixecar llavors les dues mans i el llumí es va apagar. Totes les llums del naixement es van elevar i va comprendre llavors que no eren més que estrelles. Una d’elles va deixar una estela de foc al cel.

—Això vol dir que algú ha mort —va pensar la nena; perquè la seva àvia, que era l’única que havia estat bona amb ella, però que ja no existia, li havia dit moltes vegades: «Quan cau una estrella, és que una ànima puja fins al tron de Déu».

Encara va fregar la nena un altre llumí a la paret, i va creure veure una gran llum, enmig de la qual estava la seva àvia de peu i amb un aspecte sublim i radiant.

—Àvia! —va cridar la nena—. Porta’m amb tu! Quan s’apagui el llumí sé molt bé que ja no et veuré més! Desapareixeràs com la xemeneia de ferro, com l’au rostida i com el bonic naixement!

Després es va atrevir a fregar la resta de la caixa, per que volia conservar la il·lusió de que veia a la seva àvia, i els llumins van deixar anar una claredat molt intensa. Mai l’àvia li havia semblat tan gran ni tan bonica. Va agafar la nena per sota el braç i les dues es van elevar en mig de la llum fins a un lloc tan elevat, que allà no feia fred, ni es passava gana, ni tristesa: fins al tron de Déu.

Quan va arribar el nou dia seguia la nena asseguda entre les dues cases, amb les galtes vermelles i un somriure en els llavis. Morta, morta de fred a la nit de Nadal! El sol va il·luminar aquell tendre ésser arraulit allà amb les caixes de llumins, dels quals una havia cremat completament.

—Ha volgut escalfar-se, pobreta! —va dir algú.

Però ningú va poder saber les boniques coses que havia vist, ni en mig de quin resplendor havia entrat amb la seva anciana àvia al regne dels cels.





El vestit de l’emperador




i havia una vegada un emperador la major afició del qual eren els vestits. Tenia moltíssims, i passava hores i hores provant-se’ls i mirant-se en el mirall.

Tot i ser tan vanitós, no era mal governant, i els seus súbdits l’estimaven. Un dia es van presentar davant de l’emperador un parell de murris que afirmaven ser grans sastres. Van dir que podien confeccionar per a ell un vestit meravellós, quelcom únic i mai vist que el convertiria en l’admiració del món sencer.

—I a més de ser el vestit més bell que pugueu imaginar, les seves propietats màgiques us seran molt útils —va dir un dels dos murris.

—Sens dubte —va afegir l’altre—, doncs el vestit que us oferim només podrà ser vist per les persones intel·ligents.

—Realment, un vestit així em seria molt útil —va dir l’emperador—, perquè em permetria distingir als necis dels savis, la qual cosa és molt important per a un monarca… Digueu-me el que que necessiteu per a fer-me aquest vestit i poseu-vos ràpidament a treballar en els telers del palau.

Els murris van demanar gran quantitat d’or, joies i seda, es van instal·lar en els telers i van fingir estar teixint, encara que no feien més que repetir gestos i moure les màquines amb les mans buides, com si treballessin amb fils invisibles.

A mesura que anaven passant els dies, l’emperador estava més nerviós, perquè anhelava tenir el meravellós vestit.

Un matí, va demanar al seu primer ministre que s’acostés als telers per a veure com anava la fabricació del teixit màgic.

L’ancià es va dirigir a les habitacions on estaven instal·lats els telers de palau i va veure als dos homes movent-se afanyadament, encara que sense res a les mans.

Molt sorprès, el ministre es va acostar a ells disposat a preguntar-los què estaven fent, però abans que pogués parlar, un dels murris li va dir:

—Quin honor que el primer ministre vingui a contemplar el nostre treball! Us agrada el teixit?

El ministre anava a dir que no veia res, però per por a passar per panoli va dir que era preciós.

Com els murris havien dit que només les persones intel·ligents podrien veure el vestit màgic, el ministre no es va atrevir a dir-li a l’emperador que no havia vist res de res; li va explicar les majors meravelles sobre el teixit que els dos home estaven preparant, i l’emperador va quedar molt satisfet.

Poc després, els dos murris es van presentar davant del monarca i li van dir que necessitaven més or i joies per al vestit. Al principi l’emperador es va mostrar sorprès, però com el seu ministre havia parlat tan bé del teixit, va acabar per donar-los el que demanaven.

Els dos murris van anunciar que el teixit estava preparat i que havien començat a cosir el vestit, i als pocs dies es van presentar amb les mans buides davant de l’emperador.

Naturalment, aquest no va veure res, però per por a passar per panoli va dir que era meravellós.

«Si el primer ministre, que és un home savi —va pensar l’emperador—, ha vist el vestit i jo no, vol dir que sóc un neci; però val més que els meus súbdits no s’assabentin, o em perdran el respecte».

De manera que l’emperador va anar dient a tot el món que el vestit era magnífic i que tenia ganes d’estrenar-lo. Els murris van fingir provar-se’l diverses vegades per a fer els últims ajustos, i era realment graciós veure l’emperador en roba interior davant del mirall, fingint admirar un vestit inexistent.

Quan els murris van anunciar que el vestit estava preparat, l’emperador va organitzar una gran festa perquè tota la gent de la seva cort l’admirés. Quina seria la sorpresa dels cortesans en veure aparèixer al seu monarca en roba interior; però com havia corregut la veu que només les persones intel·ligents podien veure aquell vestit, ningú es va atrevir a dir que no veia res.

Un dels cortesans més necis i aduladors va començar a elogiar en veu alta l’inexistent vestit, i aviat el van imitar tots els altres.

L’emperador va manar organitzar una desfilada perquè tot el món pogués admirar el seu vestit nou.

Per por a passar per panoli, ningú va dir res en veure l’emperador en roba interior, fins que una noia molt petita va cridar:

—L’emperador està despullat!

Llavors la gent del poble, que al principi no s’havien atrevit a dir res, van començar a riure’s per sota el nas i a dir-se els uns als altres:

—L’emperador no porta cap vestit! L’emperador va en roba interior!

L’emperador i els cortesans també havien sentit el crit de la noieta, i sabent que els vailets són més sincers que els adults, es van adonar que havien estat víctimes d’un engany. Però com tota la gent estava mirant, a l’emperador no se li va ocórrer una altra cosa que seguir caminant molt seriós.

Quant als dos murris, ja estaven lluny. S’havien donat a la fuga amb tot l’or i les joies que li havien tret el vanitós i ingenu emperador, i es conta que encara segueixen rient-se’n.





GERMANS GRIMM





El camperol i el diable




i havia una vegada un camperol astut i murri, les argúcies del qual donarien molt a explicar; però sens dubte, la història més bonica és aquella d’una vegada que va aconseguir prendre el pèl al mateix diable!

Una vegada, al vespre, i quan ja havia acabat de llaurar un camp, es disposava a tornar cap a casa, el camperol va observar en mig del seu terreny una pila de carbó cremant i, tot bocabadat, va veure que sobre les brases estava assegut un petit dimoniet negre.

—Sembla que estiguis sobre un tresor —li va dir el pagès.

—I així és —va respondre el diable— sobre un tresor que conté més or i plata del que has vist mai en tota la teva vida!

—Doncs el tresor es troba en el meu camp, i per tant, em pertany —va dir el camperol.

—Serà teu —va respondre el diable— si durant dos anys em dónes la meitat del que produeixi el terreny. De diners en tinc de sobres, però anhelo els fruits de la terra.

El camperol estava d’acord amb la proposta.

—Però, perquè no hi hagi discussions sobre el repartiment —va declarar— estipulem que a tu et pertanyerà tot el que creixi per sobre la terra i a mi tot el que creixi per sota.

Aquest tracte va agradar al diable, Però el camperol murri va sembrar remolatxes. Quan va venir el moment de la collita, va aparèixer el diable amb la intenció de recollir la seva part, però no va trobar altra cosa que flors grogues marcides, metre el camperol, tot content, desenterrava les remolatxes.

—Per una vegada has tingut avantatge! —li va dir el diable— però a la següent el que hem convingut no valdrà: A tu et correspondrà el que creixi per sobre la terra, i a mi el que creixi per sota.

—Igualment em va bé —va respondre el camperol.

I quan va arribar l’època de la sembra, ja no va plantar remolatxes, si no blat. Al madurar els grans, va anar al camp i va segar les tiges carregades molt arran de terra. Quan va arribar el diable, no va trobar més que els rostolls i, ple de fúria, es va llançar per un precipici.

—Així és com un s’ha de burlar de les guineus —va dir el camperol, i va començar a recollir el seu tresor.





El diable i la seva àvia




i havia una gran guerra i el rei, que tenia molts soldats, els donava una paga tan minsa que amb ella no podies viure. Llavors, tres dels soldats es van posar d’acord per desertar, i un li va dir als altres:

—Si arriben a agafar-nos, ens penjaran. Com ho farem?

—Mireu aquell camp de blat —va dir l’altre—; si ens amaguem allà, ningú ens trobarà. L’exèrcit no està autoritzat per entrar-hi i, de totes formes, demà haurà de seguir la seva marxa.

Es van amagar, doncs, entre les messes, però l’exèrcit, en comptes de continuar la seva marxa, es va quedar apostat pels voltants. Després de passar dos dies i dues nits entre el blat, estaven apunt de morir-se de gana i, d’altra banda, no podien sortir d’allà, doncs sortir significaria la mort segura.

—De què ens ha servit la nostra fugida? —van dir aleshores—. Moriríem aquí miserablement.

Just en aquell moment va arribar volant un drac flamejant que va posar-se entre ells i els va preguntar perquè s’havien amagat allà.

—Som tres soldats —van respondre ells— que desertem perquè la nostra paga és escassa. Si ens quedem aquí morirem de gana i si sortim ens passaran per la forca.

—Si esteu disposats a servir-me durant set anys —va dir el drac— us conduiré per sobre de l’exèrcit, de tal forma que ningú us descobrirà.

—No tenim opció i hem d’acceptar-ho —van respondre ells.

I així fou com el drac els agafà entre les seves urpes i els va portar per l’aire per sobre l’exèrcit, i quan va ser lluny d’allà va tornar a deixar-los a terra. Però el drac no era altre que el diable i, donant-los un petit fuet, els va dir:

—Feu-lo sonar a l’aire i sorgirà tant diner com vulgueu. Podeu viure com a grans senyors, tenir cavalls i viatjar en carruatges, però després de set anys sereu meus. —I deixant-los un llibre en el que els tres van haver de signar, va afegir—: Però abans us proposaré un enigma i si sou capaços de resoldre’l, quedareu en llibertat i fora de l’abast del meu poder.

Després d’això, el drac va desaparèixer i ells prosseguiren el seu viatge, proveïts del seu fuet. Van tenir diners en abundància, es van fer vestir com senyors i van recórrer el món. A cada lloc vivien plàcidament i amb sumptuositat, anaven en cavall i carruatges, menjaven i bevien tant com volien. Però mai van fer res dolent. El temps va passar ràpidament i quan els set anys estaven a punt de complir-se, dos d’ells van ser preses del pànic, el tercer, prenent-se l’assumpte a la lleugera, va dir:

—Germans, no patiu: no sóc cap babau i resoldré l’enigma.

Un dia van anar al camp i els altres dos es van asseure amb la por reflectida a la cara. Llavors se’ls va acostar una vella, que els va preguntar perquè estaven tan tristos.

—Què pot importar-vos, si no podeu ajudar-nos?

—Qui sap! —va respondre ella—. Confieu-me les vostres penes.

Així que li van explicar que havien estat al servei del diable gairebé set anys; que els havia proveït de diners a cabassos, a canvi ells havien venut les seves ànimes, i que passarien definitivament al seu poder si en complir-se els set anys no eren capaços de resoldre un enigma.

—Si voleu la meva ajuda, haureu de fer el següent: un de vosaltres haurà d’anar al bosc. Arribarà al peu d’una roca que s’ha desprès, formant el que sembla una caseta, haurà d’entrar-hi, i al seu interior hi trobarà ajuda.

Els dos que estaven afligits van pensar que allò no els salvaria i van romandre asseguts, en canvi, el tercer, que era el més animat, es va posar en camí i es va endinsar dins el bosc fins a trobar la roca. A l’interior de la cova estava asseguda una vella arrugadíssima, que era l’àvia del diable i que li va preguntar què hi feia allà. Ell li va explicar tot el que havia succeït i, com que li va caure simpàtic a la vella, en va tenir compassió i li va prometre ajuda. Va aixecar una pesada llosa que tapava l’entrada d’un subterrani i li va dir:

—Amaga’t aquí i podràs sentir tot el que aquí es digui. Però quedat molt quiet i no et moguis. Quan vingui el drac, li preguntaré sobre l’enigma, doncs a mi m’ho explica tot; para atenció al que respongui.

Just a mitjanit va arribar el drac pels aires i va demanar el seu menjar. La vella va parar la taula i va servir de beure i de menjar com perquè estigués content. Mentre sopaven junts i xerraven, ella li va preguntar com li havia anat el dia i quantes ànimes havia aconseguit.

—Avui no he tingut molta sort —va respondre ell— però hi ha per allà tres soldats que tinc assegurats.

—No està malament, tres soldats —va dir ella— però aquests se les porten i se’t podrien escapar.

—Aquests són meus —va respondre el diable, despectiu— perquè els proposaré un enigma que mai podran resoldre.

—I quin enigma és aquest? —va preguntar ella.

—T’ho diré. Al Gran Mar del Nord hi jau un macaco mort, que els serà servit rostit; una costella de balena farà de cullera de plata i una vella peülla de cavall, buida, els servirà de copa de vi.

Una vegada que el diable se’n va anar a dormir, la vella va aixecar la làpida per a que sortís el soldat.

—Has escoltat tot el que ha dit?

—Sí —va respondre ell— ja en sé prou i sabré com sortir-me’n.

I seguidament, va sortir per la finestra i ràpidament va tornar amb els seus companys. Llavors, els va explicar com el diable havia estat superat en astúcia per la seva àvia i com havia sentit de la pròpia boca del diable la solució a l’enigma. Al sentir això, es van posar de molt bon humor i, traient el seu fuet, es van proveir de tants diners que omplien tot el terra. Quan va transcórrer exactament els set anys, va aparèixer el diable amb el llibre i, mostrant-los les signatures, va dir :

—Ara us duré a l’infern i us serà servit un convit. Si sou capaços d’endevinar quina classe de rostit us presentaran, quedareu lliures i podreu marxar; fins i tot podreu quedar-vos amb el fuet.

—Al Gran Mar del Nord jau un macaco mort. El rostit segurament serà d’ell.

—Vaja, vaja! —va exclamar el diable, contrariat, i va preguntar al segon—. Però, Quina serà la vostra cullera?

—La costella d’una balena farà de cullera de plata.

—D’acord! —va grunyir el diable, fent una ganyota, i va preguntar al tercer—. I també sabeu quina haurà de ser la vostra copa?

—Una vella peülla de cavall buida farà de copa.

Llavors, fent un fort crit, el diable va sortir volant, ja que no tenia sobre ells cap poder. Els tres es van quedar amb el fuet; i a força de fuetades van aconseguir tants diners com els va venir de gust i van viure feliços la resta de les seves vides.





El gnom




emps era temps en el que vivia un rei molt opulent que tenia tres filles, que havien de sortir cada dia a passejar pel jardí reial. El Rei, que era aficionat a cuidar els més bells arbres, tenia especial predilecció per un en concret, tant era així que tot aquell que gosés agafar-ne un fruit, era objecte d’una maledicció i queia immediatament a 100 braces sota terra.

Quan arribava la tardor, els fruits penjaven de l’arbre, vermells com la sang. I les princeses anaven cada dia veure’ls, amb l’esperança que el vent els fes caure; però mai en queia cap, encara que el vent fes inclinar les branques fins a tocar de terra, com si s’haguessin de trencar en qualsevol moment. Heus ací que un dia la menor de les germanes va voler tastar un fruit i els va dir a les altres:

El nostre pare ens estima massa com per deixar que ens caigui la maledicció a sobre; només ho deu fer amb els estranys.

Va agafar una fruita ben gran, li va clavar una bona mossegada i va exclamar, dirigint-se a les seves germanes:

Oh! Proveu-la! En ma vida mai havia menjat res tant bo!

Les altres van mossegar, una per una, la fruita i, en acabar, les tres es van enfonsar sota terra a l’instant, i mai més ningú en va saber res d’elles.

Al migdia, quan el pare les va cridar per anar a dinar, ningú va poder-les trobar, tot i que varen buscar per tots els racons del palau i del jardí. El Rei, espantat, va fer pregonar per tot el país que qui li tornés les seves tres filles es podria casar amb una d’elles.

Van ser molts joves els que van sortir a buscar-les, ja que tothom apreciava aquelles tres donzelles, que sempre havien estat molt amables i, a més, eren molt belles i intel·ligents. Van sortir també tres germans caçadors els quals, després de caminar durant vuit dies, van arribar a un majestuós palau ple de luxoses estances. En una d’aquestes cambres hi havia una taula parada amb sucosos menjars, tan calents que encara desprenien vapor, tot i que en tot el palau no semblava que hi hagués ningú. Van estar esperant a l’amo del castell durant mig dia, mentre els fastuosos menjars seguien sense refredar-se fins que al final, famolencs, es van asseure a la taula i es van cruspir tot el que hi havia. Aleshores van decidir quedar-se a viure al castell, i van jugar-se a sort a quin d’ells li correspondria quedar-se el primer dia per guardar la casa, i a quins buscar les princeses. Li va tocar guardar el castell al germà gran, així que l’endemà els dos més joves van sortir a cercar les donzelles.

Al migdia va presentar-se al castell un home diminut, que va demanar al caçador gran una llesca de pa. El caçador va tallar una llesca i se la va oferir a aquell homenet, però aquest la va deixar caure a terra i va demanar a l’home que la recollís i se la donés. L’home, servil, es va reclinar i llavors el nan va aprofitar per agafar un pal i donar-li unes quantes garrotades. L’endemà li va tocar el torn de quedar-se a guardar la casa al segon dels germans caçadors, i es va repetir l’escena. Quan, al capvespre van arribar a casa els altres dos, el més gran va li preguntar al que havia fet guàrdia aquell dia:

—Com ha anat?

—Doncs molt malament —va dir l’altre, i es van explicar mútuament el que els havia passat; però van acordar no explicar res a germà petit, doncs no l’estimaven i el consideraven un beneit, doncs era un home de molt bona fe.

El tercer dia es va quedar el més petit al castell i, de la mateixa forma que els dies anteriors, es va presentar l’homenet i li va demanar una llesca de pa. Quan el germà petit li va donar, com era ja costum, el va deixar caure i li va demanar que el recollís. Però el noi va replicar:

Com dius? No pots recollir-lo tu mateix? Si tan poca feina vols donar-te per agafar el menjar, potser és que no te’l mereixes! L’homenet va enfadar-se i va insistir per a que el germà petit l’obeís, però l’altre s’hi va negar. El nan va intentar, aleshores, agafar el bastó igualment, però el germà petit hi va arribar abans i va aprofitar per donar-li un parell de garrotades.

Prou! Prou! Deixa’m anar i et diré on són les princeses!

Al sentir això, el noi va deixar-lo i l’homenet va confessar que ell era un gnom, un esperit de la Terra, i que com ell n’hi havia mil més. Li va dir que si el seguia el podria dur fins on eren les filles del Rei. El va dur fins a un pou d’aigua sec i profund, i va confessar que els seus germans li volien mal i que, si volia salvar a les princeses, ho havia de fer ell tot sol. Els seus germans també les voldrien alliberar, però sense haver de patir ni treballar. Per rescatar-les necessitava certs materials: Un cistell, el seu ganivet de caça i una campaneta. Un cop tingués aquests materials, havia de baixar al fons del peu. Allà hi trobaria tres cambres, a cada cambra, una princesa encarregada de cuidar el cap d’un drac que tenia molts caps. I per rescatar-les, havia de tallar tots els caps del drac de les estances de cadascuna de les princeses.

Quan va haver dit tot això, el gnom va desaparèixer. Al capvespre, varen arribar els altres dos germans i li van preguntar com havia passat el dia.

Molt bé —va respondre ell—. No he vist ni una ànima, excepte al migdia, quan se’m va presentar un homenet i em va demanar que li donés un tros de pa. Quan li’l vaig donar, el va deixar caure i va demanar que se la recollís. M’hi vaig negar, em va amenaçar i aleshores ens vàrem barallar i el vaig vèncer. Al guanyar-lo, em va dir on eren les tres princeses.

Al sentir això els germans es van enfurismar, empal·lidint i posant-se verds de còlera. Al matí següent els tres germans van anar fins el pou i es van jugar a sorts qui havia de baixar primer. Li va tocar al germà gran baixar primer; va agafar la campaneta i va dir:

Quan la faci sonar, pugeu-me ràpidament.

Amb prou feines havia baixat uns metres, va fer sonar la campaneta, amb el que els dos van afanar-se a fer-lo pujar. Amb el segon va passar el mateix i, al final, li va tocar al menor dels tres baixar fins el fons del pou. Va sortir aleshores del cistell, va desembeinar el ganivet i es va acostar a la primera de les portes, i va parar-hi l’orella per escoltar com el drac dormia sorollosament. Va obrir suaument la porta i va veure com una de les princeses estava encarregada d’acaronar un drac de nou caps, que reposaven sobre el seu cap. Va agafar amb totes les forces el seu ganivet i d’un sol cop va tallar els nou caps del drac. Immediatament, la princesa es va posar dempeus i amb un salt el va abraçar i li va donar un fort petó amb tot el seu cor. Aleshores, va treure’s una joia d’or que duia al pit i la va donar a aquell valent que l’havia salvat. En aquell moment, va sortir i va anar a la segona de les habitacions, on la segona de les filles del Rei havia estat condemnada a acaronar un drac de set caps. I talment com havia fet amb el primer, d’un sol cop va tallar tots set cap. Finalment va arribar a la tercera habitació, i va alliberar la tercera princesa d’un drac de quatre caps.

Es van trobar tots a l’entrada de les cambres, i les filles del Rei, abraçant al jove caçador, agraint la seva proesa, li preguntaven coses sobre ell i l’omplien d’afalacs. Tot i això el noi no es va distreure i va dur-les fins on era el cistell, i va començar a fer sonar la campana fins que els seus germans van sentir-la, i van començar a treure les princeses, una a una. Quan per fi era el seu torn, el germà va recordar les paraules del gnom sobre el mal que li desitjaven els seus germans, així que va posar una pedra en lloc seu i, efectivament, a l’arribar a mig pou, els germans varen tallar la corda i cistell i pedra van caure al fons.

Creient els dos germans que ja era mort, van decidir dur les tres filles del Rei a palau, però obligant-les a prometre que dirien que havien estat ells els que les havien rescatat. I així, presentant-se davant els Sobirà, van demanar cadascun d’ells la mà d’una de les donzelles.

Mentrestant, el més jove dels germans caçadors vagava per les estances, pensant que la seva seria una mort segura allà mateix quan, de sobte, va veure una flauta penjada d’una paret i es va preguntar:

Per què estarà aquí? Qui pot sentir-se content com per tocar la flauta en un lloc així?

I, mirant els caps dels dracs, es va dir:

—Vosaltres tampoc no em serviu per a res. —I així, passejant amunt i avall rumiant com sortir d’allà, tanta estona que el paviment va quedar llis. Cansat al final de tant rumiar, va despenjar la flauta de la paret i va començar a tocar una melodia, i heus ací que de cop van presentar-se un nombre incomptable de gnoms, i a cada nota n’arribaven més, fins que les estances van quedar completament plenes de gnoms. Li van preguntar què desitjava, i ell va respondre fermament que només volia tornar a la superfície. Aleshores el van agafar pels cabells i el van pujar fins a terra. Ja allà, el noi va córrer cap a palau, on estaven ja preparant l’enllaç dels seus germans amb les princeses i va arribar a la sala on el Rei els havia reunit a tots. A l’obrir les portes, les princeses van caure desmaiades a l’instant i el Rei, tement que alguna cosa dolenta els hauria fet aquell vailet, va ordenar que el tanquessin a les masmorres.

Al recuperar el sentit les germanes, van demanar pel noi. Quan el Rei va preguntar per la insistència de les filles per veure’l i la seva reacció, les donzelles van contestar que no podien revelar-ho per una promesa que havien fet. Aleshores el Rei va demanar que ho expliquessin a la xemeneia mentre ell sortia a fora i parava l’orella a la porta. I així va poder sentir tota la història.

Enfurismat, va enviar a la forca els dos germans mentiders, i va concedir la mà d’una de les seves filles al vailet.

I conte contat, conte acabat!





La serp blanca




a ja d’això molt de temps. Heus ací que vivia un rei, famós en tot el país per la seva saviesa.

Res li era ocult; s’arribava a dir que per l’aire li arribaven notícies de les coses més recòndites i secretes. Tenia, però, un singular costum. Cada migdia, una vegada retirada la taula i quan ningú es trobava present, un criat de confiança li servia un plat més. Estava tapat, i ningú sabia el que contenia, ni el mateix servidor, perquè el Rei no el descobria ni menjava d’ell fins a trobar-se completament sol. Les coses van seguir així durant molt de temps, quan un dia va picar-li al criat una curiositat irresistible i se’n va endur la font a la seva habitació. Quan va haver tancat la porta amb tota atenció, va alçar la tapadora i va veure que a la safata hi havia una serp blanca. No va poder reprimir el capritx de provar-la; va tallar un trosset i se se’l va portar a la boca.

Amb prou feines el va haver tocat amb la llengua, va sentir un estrany murmuri de melòdiques veus que venia de la finestra; en acostar-se, va observar que eren pardals que parlaven entre si, contant-se mil coses que havien vist en camps i boscos. Al menjar aquell trosset de serp havia rebut el do d’entendre el llenguatge dels animals.

Va succeir que aquell mateix dia es va extraviar l’anell més bell de la Reina, i la sospita va recaure sobre el fidel servidor que tenia accés a totes les habitacions. El Rei li va manar comparèixer davant la seva presència, i, amb les paraules més dures, el va amenaçar que, si per al dia següent no aconseguia descobrir el lladre, se’l tindria per tal i seria ajusticiat. De res va servir al lleial criat protestar per la seva innocència; el Rei el va fer sortir sense retirar la seva amenaça.

Ple de temor i angoixa, va baixar al pati, sempre cavil·lant la manera de sortir-se’n, quan va observar tres ànecs que s’esbargien tranquil·lament en el rierol, allisant-se les plomes amb el pic i mantenint una animada conversació. El criat es va aturar a escoltar-los. S’explicaven on havien passat el matí i el que havien trobat per a menjar. Un d’ells va dir malhumorat:

—Sento un pes a l’estómac; amb les presses m’he engolit un anell que estava al peu de la finestra de la Reina.

Sense pensar-ho més, el criat el va agafar pel coll, el el va portar a la cuina i va dir al cuiner:

—Mata aquest, que ja està prou encebat.

—Certament —va assentir el cuiner sospesant-lo amb la mà—; s’ha donat prou pressa a engreixar i està demanant ja que el posin en el rostidor.

Va tallar-li el coll i, en buidar-lo, va aparéixer en el seu estómac l’anell de la Reina. Fàcil li va ser al criat provar el Rei la seva innocència, i, volent aquest reparar la seva injustícia, va oferir al seu servidor el present que ell elegís, prometent donar-li el càrrec que més desitgés a la seva Cort.

El criat va declinar aquest honor i es va limitar a demanar un cavall i diners per al viatge, perquè desitjava veure món i passar-se un temps recorrent-lo. Otorgada la seva petició, va posar-se en camí. I un bon dia va arribar al costat d’un estany, on va observar tres peixos que havien quedat agafats entre les canyes i pugnaven, esbufegant, per tornar a l’aigua. Diguin el que diguin que els peixos són muts, el cert és que l’home va entendre molt bé les queixes d’aquells animals, que es lamentaven de veure’s condemnats a una mort tan miserable. Sent, com era, de cor compassiu, va baixar i va tornar els tres peixos a l’aigua. Cuetejant d’alegria i aixecant els caps, li van dir:

—Ens recordarem que ens vas salvar la vida, i ocasió tindrem de pagar-t’ho.

Va seguir el mosso cavalcant, i al cap d’una estona va semblar com si percebés una veu procedent de la sorra, als seus peus. Agusant el oïda, va adonar-se que era un rei de les formigues que es queixava:

—Si almenys aquests homes, amb els seus negats animals, ens deixessin tranquil·les! Aquest cavall estúpid, amb les seves pesades ferradures, està xafant sense compassió la meva gent. El genet va girar cap a un camí que seguia al costat, i el rei de les formigues li va cridar:

—Ens ne’n recordarem i te’l pagarem!

La ruta el va conduir a un bosc, i allí va veure una parella de corbs que, a la vora del seu niu, tiraven d’ell als seus fills:

—Fora d’aquí, truans! —els cridaven—. No podem seguir alimentant-vos; ja teniu edat per a buscar-vos menjar.

Els pobres ocellets estaven a terra, agitant les seves dèbils aletes i ploricant:

—Infeliç de nosaltres, desvalguts, que hem de buscar-nos la vianda i encara no sabem volar! Què farem, sinó morir-nos de fam?

Va baixar el mosso, va matar al cavall d’una estocada i va deixar el seu cos per a past dels petits corbs, els quals van llançar-se a salts sobre la presa i, una vegada farts, van dir al seu benefactor:

—Ens recordarem i te’l pagarem!

El criat va haver de prosseguir la seva ruta a peu, i, al cap de moltes hores, va arribar a una gran ciutat. Els carrers bellugaven de gent, i s’observava una gran excitació; en això va aparèixer un pregoner muntat a cavall, fent saber que la filla del rei buscava espòs. Qui s’atrevís a pretendre-la devia, però, realitzar una difícil gesta: si la complia rebria la mà de la princesa; però si fracassava, perdria la vida. Eren molts els que ho havien intentat ja; mes van fracassar en l’empresa. El jove va veure a la princesa i va quedar enlluernat de tal manera per la seua bellesa, que, desafiant tot perill, va presentar-se davant del Rei a demanar la mà de la seva filla.

El van conduir mar endins, i en la seva presència van llançar al fons un anell. El Rei li va manar que recuperés la joia, i va afegir:

—Si tornes sense ella, seràs precipitat al mar fins que moris ofegat.

Tots els presents es compadien del templat mosso, a qui van deixar sol a la platja. El jove es va quedar allí, pensant en la manera de sortir del seu compromís. De sobte va veure tres peixos que se li acostaven junts, i que no eren sinó aquells que ell havia salvat. El que venia al mig portava a la boca una petxina, que va depositar en la platja, als peus del jove. Aquest la va arreplegar per a obrir-la, i en el seu interior va aparèixer l’anell d’or.

Saltant de content, va córrer a portar-lo al rei, amb l’esperança de que se li concedís la promesa recompensa. Però la superba princesa, en saber que el seu pretendent era de llinatge inferior, el va rebutjar, exigint-li la realització d’un nou treball. Va sortir al jardí, i va escampar entre l’herba deu sacs plens de mill:

—Demà, abans que surti el sol, has d’haver-lo arreplegat tot, sense que falti un gra.

Va asseure’s el noi en el jardí i es va posar a pensar sobre el mode de complir aquell mandat. Però no se li ocorria res, i es va posar molt trist en pensar que al matí següent seria conduït al patíbul. Però quan els primers rajos del sol van il·luminar el jardí… Què era allò que veia! Els deu sacs estaven completament plens i ben alineats, sense que faltés un gra de mill! Per la nit havia acudit el rei de les formigues amb els seus milers i milers de súbdits, i els agraïts animalons havien arreplegat el mill amb gran diligència, i l’havien depositat en els sacs.

Va baixar la princesa en persona al jardí i va poder veure amb sorpresa que el jove havia sortit exitós de la prova. Però el seu cor orgullós no estava aplacat encara, i va dir:

—Encara que hagi realitzat els dos treballs, no serà el meu espòs fins que em porti una poma de l’Arbre de la Vida.

El pretendent ignorava on creixia aquell arbre. Va posar-se en camí, disposat a no aturar-se mentre el sostinguessin les cames, encara que no abrigava cap esperança de trobar el que buscava. Quan va haver recorregut ja tres regnes, un capvespre va arribar a un bosc i es va estendre a dormir sota d’un arbre; de sobte, va sentir un rumor entre les branques, al mateix temps que una poma d’or li queia en la mà. Un instant després van baixar volant tres corbs, que, posant-se sobre els seus genolls, li van dir:

—Som aquells corbs petits que vas salvar de morir de fam. Quan, ja crescuts, vam saber que caminaves a la recerca de la poma d’or, vam creuar el mar volant i vam arribar fins al confí del món, on creix l’Arbre de la Vida, per a portar-te la fruita.

Boig de content, va reprendre el mosso el camí de tornada per a portar la poma d’or a la princesa, la qual no va posar ja més dilacions. Van partir-se la poma de la vida i se la van menjar junts. Llavors va encendre’s en el cor de la donzella un gran amor pel seu promés, i van viure feliços fins una edat molt avançada.





Les tres filadores




a ja molts anys d’això, però encara tots recorden aquesta història. Una mare intentava tots els dies que la seva filla aprengués a filar, però ella no volia.

Els crits de la mare i la rebel·lia de la filla se sentien a diari, fins que un dia, ja cansada la mare de la peresa de la seva filla, li va donar un mastegot.

La jove va cridar i es va posar a plorar, en part perquè li feia mal i en part de la ràbia que sentia per haver d’aprendre una cosa que no volia. Diuen que va voler la casualitat que passés per allà la reina, que va aturar el seu carruatge per saber d’on venien els crits.

La mare se sentia avergonyida i va mentir a la Reina perquè no s’assabentessin tots com n’era de gandula la seva filla, dient-li que el motiu del seu plor era que volia filar tot el dia, però ella era tan pobre que no podia comprar-li el lli necessari per a la seva afició.

La Reina va sentir pena per la jove i li va dir que no es preocupés, que se l’enduia amb ella a palau i allà podria filar tot el que volgués.

La mare somreia plena d’orgull, però la filla va abaixar el cap i aguantava les llàgrimes. En silenci va acompanyar la Reina i, tant bon punt van arribar a palau, la Reina la va portar a una de les seves habitacions. Una muntanya de lli cobria l’habitació sencera.

—Mira quin munt de lli, filla meva. Si files tot el que hi ha en aquesta habitació i demostres ser tan treballadora com diuen, et donaré al meu fill com a espòs, perquè no hi ha millor esposa per a un príncep que una dona treballadora.

La nena va callar davant la Reina, però quan aquesta va tancar la porta, va començar a plorar tant amargament que ningú la podia consolar. Tres dies va estar plorant. Tots els dies la Reina s’acostava a veure la feina feta i ella li contestava que no podia treballar encara, que trobava a faltar a la seva mare.

A l’acabar el tercer dia, va treure el cap per la finestra, i va veure tres velletes molt peculiars que passaven per sota de la seva finestra. Una tenia el llavi penjat, l’altra un polse gruixut i deforme, la tercera anava entrebancant-se perquè un dels peus era ample i pla.

—Per què plores, nena?, No saps que les llàgrimes fan malbé el rostre?

I els va explicar la seva desgràcia. Les velletes se la van mirar i van oferir-se a ajudar-la. Li van prometre filar tot el lli per ella, però a canvi, havia de convidar-les a la seva boda. La jove es va comprometre complir la promesa. I en uns minuts ja estaven filant les tres velletes.

Les troques començaven a prendre forma una rere l’altre, totes perfectament esteses i esponjoses. Quan van acabar la donzella va cridar a la Reina, que va mirar meravellada el treball de la nena. En pocs dies van organitzar la boda, i si la Reina estava contenta, més ho estava el príncep amb una jove tan treballadora.

—Em casaré amb tu, però abans hauràs de deixar-me convidar a unes cosines meves que em van criar de petita a les que dec aquesta qualitat que tinc.

I així es va fer. Diuen que la jove anava preciosa amb el seu vestit blanc, la seva llarga cua i un vel brodat cobrint la seva cara. I també van aparèixer les tres velletes, vestides amb les seves millors gales.

—Veniu, cosines meves, que us presentaré al meu marit.

El príncep les mirava sorprès de com n’eren de lletges. Les va saludar educadament i els va preguntar:

—Per què us penja tant el llavi?

—És de tant llepar el fil. Com a la teva jove esposa, a mi també m’agrada molt filar.

—I per què teniu un peu tant ample?

—De tant girar la broca, a mi també m’agrada molt filar.

—I per què teniu el polse tant aixafat?

—Jo m’encarrego de tòrcer el fil. Filar és la passió de la nostra família.

El jove príncep va mirar a la seva esposa. Va veure com n’era de bonica i se la va imaginar amb el llavi tort, el polse aixafat i el peu pla, i llavors va dir:

—Estimada meva, mai més tornaràs a tocar una filosa.

I es diu que van ser feliços tota la vida.





El flautista d’Hamelín




a molt, molt de temps, a la pròspera ciutat de Hamelín, va succeir una cosa molt estranya: un matí, quan el seus satisfets habitants van sortir de les seves cases, varen trobar els carrers envaïts per milers de ratolins que rondaven per totes bandes, devorant, insaciables, el gra dels seus graners i el menjar dels seus rebosts.

Ningú acabava de comprendre la causa d’aquesta invasió, i el que era encara pitjor, ningú sabia que fer per tal d’acabar amb aquesta plaga tant irritant.

Per més que pretenguessin exterminar-los o, al menys, foragitar-los, semblava que cada vegada venien més i més ratolins a la ciutat. Tal era el nombre de ratolins que, dia rere dia, s’apoderaven dels carrers i les cases, tant que fins i tot els mateixos gats fugien espantats.

Davant la gravetat de la situació, els prohomes de la ciutat, que veien perillar les seves riqueses per la voracitat dels ratolins, van convocar el Consell i digueren: «Donarem cent monedes d’or a qui ens lliuri dels ratolins».

Al cap de poc es va presentar davant seu un flautista taciturn, alt i desgarbat, a qui ningú havia vist mai abans, i els digué: «La recompensa serà meva. Aquesta nit no quedarà ni un sol ratolí a Hamelín».

Dit això, va començar a passejar pels carrers i, mentre passejava, tocava amb la seva flauta una meravellosa melodia que encantava els ratolins, que sortint dels seus amagatalls seguien encantats les passes del flautista que tocava incansable la seva flauta.

I així, caminant i tocant, els portà a un lloc molt llunyà, tant que des d’allà ni tan sols es veien els murs de la ciutat.

Per aquell lloc passava un riu cabdalós i, a l’intentar creuar-lo el riu per seguir el flautista, tots els ratolins van morir ofegats.

Els hamelinesos, al veure’s per fi lliures de les voraces tropes de ratolins, van respirar alleujats. Ja tranquils i satisfets, van tornar als seus pròspers negocis, i tant contents estaven que organitzaren una gran festa per a celebrar el feliç desenllaç, menjant excel·lents viandes i ballant fins molt entrada la nit.

Al matí següent, el flautista es va presentar davant el Consell i reclamà als prohomes de la ciutat les cent monedes d’or promeses com a recompensa. Però aquests, deslliurats ja del seu problema i cecs per la seva cobdícia, li van contestar: «Ves-te’n de la nostra ciutat! O potser et pensaves que pagaríem tant d’or per tant poca cosa com per tocar la flauta?».

I dit això, els prohomes del Consell d’Hamelín li donaren l’esquena esclatant a riure.

Furiós per l’avarícia i d’ingratitud dels hamelinesos, el flautista, al igual que féu el dia anterior, va començar a tocar una dolcíssima melodia una i altra vegada, insistentment.

Però aquesta vegada no eren els ratolins qui el seguien, si no els nens de la ciutat, els quals, hipnotitzats per aquell so meravellós, anaven darrera de les passes de l’estrany músic.

Agafats de la mà i somrients, formaven una gran filera, sorda als precs i crits dels seus pares que, en va, entre plors de desesperació, intentaven impedir que seguissin al flautista.

Res aconseguiren i el flautista se’ls endugué lluny, ben lluny, tant lluny que ningú sabia on, i els nens, a l’igual que els ratolins, mai més tornaren.

A la ciutat, només hi quedaren els seus opulents habitants i els seus rebostos plens i ben proveïts de viandes, protegides per les seves sòlides muralles i un immens mantell de silenci i tristesa.

I això fou el que succeí fa molts, molts anys, en aquesta deserta i buida ciutat d’Hamelín, on, per més que busqueu, mai hi trobareu ni un ratolí ni un nen.





Hansel i Gretel




ansel i Gretel vivien amb el seu pare un pobre llenyataire i la cruel madrastra. Eren tan pobres que gairebé ja no tenien ni menjar per a tots quatre.

Una nit la madrastra va dir:

—Ja no ens queda res per menjar!. Demà portarem els nens al bosc i els hi deixarem… No sabran trobar el camí de casa.

Al principi el pare no volia de cap manera però la dona hi va insistir tant que al final el va saber convèncer. Hansel ho va sentir tot i va començar a pensar en la forma de sortir-se’n.

A mitja nit Hansel va tenir una idea. Va sortir de casa i va agafar tot un seguit de pedretes lluents que hi havien pels voltants de casa seu i se’n va omplir les butxaques. I silenciosament se’n va anar a dormir.

L’endemà la madrastra els va portar ben endins del bosc. De tant en tant reganyava en Hansel, que es quedava enrere, ja que dissimuladament anava deixant les pedretes que havia recollit la nit anterior.

Quan van arribar en un lloc prou llunyà, la madrastra els va dir: —espereu-vos aquí fins que tornem. No trigarem. Mentrestant, aneu recollint llenya—. Van estar esperant i esperant fins que es va fer de nit.

Llavors Hansel va començar a seguir el camí de pedretes lluents que havia deixat. I així fou com abans de que els seus pares anessin a dormir, varen poder tornar a casa.

L’endemà els van donar una mica de pa, els van portar molt endins del bosc i els van dir:

—Espereu-vos aquí fins que us vinguem a buscar.

Ells es van esperar però quan ja es feia de nit i no tronaven van buscar el camí de tornada però no el van saber trobar.

Tot d’una van veure un ocell negre que volava a prop d’ells i que de tant en tant s’aturava, semblava que els volgués indicar el camí, el van anar seguint i van arribar a una caseta construïda de dolços, bombons i altres llaminadures.

Aquella casa era d’una bruixa i era per atraure els nens i després menjar-se’ls així que quan els nens s’hi van apropar, la bruixa els va fer presoners.

Com que en Hansel estava molt primet, la bruixa el va tancar en una gàbia i l’alimentava bé per anar-lo engreixant abans de menjar-se’l . Mentrestant la Gretel havia de fer les feines més pesades de la casa.

Un dia, la bruixa va decidir que Hansel estava ja prou gras com per a ser menjat i va ordenar a Gretel que mirés si el forn ja estava ben encès.

—No sé com s’obre —va dir la Gretel.

La bruixa va anar cap al forn i va dir:

—Mira, i fixa’t-hi bé i aprèn-ne.

Però quan la bruixa va obrir el forn, ràpidament Gretel li va donar una bona empenta i va tancar la porta amb la bruixa dins.

Aleshores va alliberar a Hansel i se’n van anar, però abans es van omplir les butxaques de les pedres precioses del tresor de la bruixa.

Els nens van fugir pel bosc, van córrer fins arribar la vora d’un llac i un cigne blanc molt bonic es va oferir per portar-los a l’altra banda on van trobar el seu pare que els estava buscant.

Es van abraçar i amb el tresor del bruixa van viure rics i feliços i per sempre.





Els músics de Bremen




i havia una vegada un ase que treballava en una granja. Quan l’ase es va fer vell, el seu amo va decidir portar-lo a l’escorxador. Però l’ase va descobrir els seus plans i va escapar de la granja. «Quina injustícia! He gastat tota la meva vida i les meves forces al servei de l’amo… i mira com m’ho agraeix !», murmurava l’ase.

Llavors, va pensar anar a la ciutat de Bremen per a fer-se músic de la banda municipal. Pel camí va trobar a un gos de caça i li va preguntar: «Amic, per què corres amb la llengua fora?». «Perquè sóc vell i el meu amo vol matar-me…». El burro va escoltar totes les desgràcies del gos i va dir: «Company, vine amb mi a Bremen i ens farem músics de la banda municipal. Jo tocaré la guitarra i tu el tambor».

Al cap d’una estona, l’ase i el gos es van trobar amb un gat. «Company, per què estàs trist?», li van preguntar. «Com ja sóc vell, la meva senyora volia ofegar-me. Per això he escapat i ara no sé com haig de guanyar-me la vida…». «No et preocupis —li van dir—; la teva història és igual que la nostra. Vine amb nosaltres, ens farem músics».

Una mica més endavant, l’ase, el gos i el gat van sentir a un gall que cantava, semblava que s’anava a trencar la gola. El gall els va dir: «Quina injustícia! Tota la vida he treballat de despertador i demà pensen tirar-me a la sopa… Ara, canto fins a desganyitar-me mentre puc». Llavors, el burro li va dir: «No tens cervell sota d’aquesta cresta? Vine amb nosaltres a Bremen. Anem a ser músics de la banda municipal».

Però la ciutat de Bremen estava lluny i la nit se’ls va llançar a sobre a mig camí. Els quatre músics van decidir passar la nit al costat d’un arbre gruixut. El burro i el gos es van quedar sota l’arbre, el gat va enfilar a una branca i el gall es va encimbellar a la branca més alta. Des d’aquella altura, el gall va cridar: «Es veu una llum a la llunyania…!». «Anem allà, companys —va dir l’ase—; segur que és millor posada que aquesta».

Quan van arribar a la casa, l’ase va guaitar a través d’una finestra i va dir: «Hi ha un grup de bandits asseguts a la taula. Tenen preparat un sopar fastuós». Els animals, després d’alguna discussió, van preparar un pla per a foragitar als bandits.

L’ase va recolzar les potes davanteres en la finestra; el gos es va posar damunt del burro; el gat es va encimbellar sobre el gos i el gall, sobre el cap del gat. A un senyal, tots van començar la seva música: el burro bramava, el gos lladrava, el gat miolava i el gall cantava. I, a un senyal, tots es van llançar sobre la finestra. El vidre es va trencar en mil trossos i els bandits van cridar espantats: «Fantasmes! La casa està embruixada!». I tots van fugir aterrits al bosc.

Llavors, els quatre músics de Bremen es van asseure a la taula i van donar bon compte de tots els aliments. Quan van acabar de sopar, van apagar la llum i van anar a dormir. Quan els bandits es van tranquil·litzar, el capità va manar a un que anés a la casa per a espiar.

El bandit va entrar sense fer soroll; al fons de l’habitació brillaven els ulls del gat. El bandit va pensar que era foc i va acostar un misto per a encendre una espelma . Llavors, el gat es va llançar sobre ell i li va esgarrapar la cara; en la seva fugida va ensopegar amb el gos i aquest el va mossegar en una cama; finalment, l’ase li va atiar una coça tremenda.

Quan escapava aterrit va sentir cantar al gall: «Quiquiriqui!». El lladre va tornar al costat dels seus companys i els va dir: «A la casa hi ha una bruixa horrible. Tot just entrar m’ha esgarrapat la cara. Després, m’ha agafar la cama amb unes tenalles i un monstre negre i pelut m’ha colpejat amb una porra. Quan escapava, un fantasma va cridar: —Porteu-me’l aquí!».

A partir d’aquell dia, els bandits no es van atrevir a tornar a la casa i els quatre músics de Bremen es van quedar allà per a sempre.





En patufet




i havia una vegada un pobre camperol que estava una nit al costat de la xemeneia atiant el foc, mentre la seva dona filava, asseguda al seu costat. L’home va dir:

—Que trist és no tenir fills! Quin silenci hi ha en aquesta casa, mentre que a les altres tot és soroll i alegria!

—Sí —va respondre la dona, sospirant— encara que en fos un de sol, i encara que fos petit com un polze, em donaria per satisfeta. L’estimarem més que la nostra vida.

I va succeir que la dona va sentir-se indisposada, i al cap de set mesos va portar al món un nen que, si bé estava perfectament format en tots els seus membres, no era més llarg que el polze. I els pares van dir:

—És tal com l’havíem desitjat, i l’estimarem amb tota l’ànima.

Considerant la seva mida, li varen posar el nom de Patufet. L’alimentaven tan bé com podien, però el nen no creixia, si no que seguia tan petit com al principi. De totes maneres, la seva mirada era viva i espavilada, i ben aviat va demostrar ser tan llest com el que més, i molt capaç de sortir-se’n amb la seva en qualsevol cosa que fes.

Un dia en que el seu pare llenyataire es disposava a anar al bosc a buscar llenya, va dir per a ell mateix, parlant a mitja veu:

—Pare! —va exclamar en Patufet— jo et portaré el carro, pots estar tranquil, a l’hora convinguda serà al bosc.

I L’home es va posar a riure, dient:

—Com t’ho faràs? No veus que ets massa petit per a fer anar les regnes?

—No importa, pare, Només cal que la mare enganxi el cavall, jo em posaré a l’orella i el conduiré fins on tu vulguis.

Quan va arribar l’hora pactada, la mare va enganxar el cavall i va posar en Patufet a la seva orella; i així anava el petit donant ordres a l’animal: Tot va anar molt bé, com si el petit hagués estat un carreter consumat, i el carro va agafar el camí del bosc. Però vet aquí que, quan girava per un revolt, i el noiet va cridar :, justament passaven dos forasters.

—Òndia! —va exclamar un—. Què és això? Allà va un carro, el carreter crida al cavall, i tot i això, no se’l veu per enlloc!.

—Aquí hi ha algun misteri! —va confirmar l’altre—. Seguim el carro i mirem on va.

Però el carro va entrar al bosc, dirigint-se en línia recta al lloc en el que el pare estava tallant llenya. Al veure’l en Patufet va cridar:

—Pare, sóc aquí, amb el carro, baixa’m a terra!

L’home va agafar el cavall amb la mà esquerra, mentre amb la dreta treia de l’orella del cavall el seu fillet, que es va asseure sobre un bri d’herba. En veure els dos forasters en Patufet es van quedar muts de sorpresa, fins que, al final, portant un apart a l’altre, li va dir:

—Escolta, aquesta menudesa podria ser la nostra fortuna si l’exhibíssim de ciutat en ciutat. Comprem-lo. —I dirigint-se al llenyataire, li van dir—: Ven-nos aquest homenet, ho passarà bé amb nosaltres.

—No! —va respondre el pare—, és la nineta dels meus ulls, i no el donaria per tot l’or del món.

Però en Patufet, que havia sentit la proposició, va agafar-se a un plec dels pantalons del seu pare, va pujar fins la seva espatlla i li va murmurar a l’oïda:

—Pare, deixa’m que me’n vagi, ja tornaré.

Llavors el llenyataire el va cedir als dos homes per una bonica peça d’or.

—On vols seure? —li van preguntar els dos homes a en Patufet.

—Poseu-me a l’ala del vostre barret; podré passejar-me per ella i contemplar el paisatge: ja aniré amb compte de no caure.

Van fer el que els demanava i, una vegada en Patufet es va acomiadar del seu pare, els forasters van partir amb ell i cavalcaren fins al capvespre.

Al cap d’una estona va dir:

—Deixeu-me baixar, ho necessito.

—Bah! No et moguis —li va replicar L’home en el barret del qual viatjava el petit—. No m’enfadaré; també els ocells deixen anar alguna cosa de tant en tant.

—No, no —va protestar en Patufet—, jo sóc un noi ben educat; baixeu-me, de pressa!

L’home es va treure el barret i el va deixar al petitó en un camp que s’estenia a la vora del camí. En Patufet va fer uns quants bots i es va amagar en una llodriguera que havia estat buscant.

—Bona nit senyors, podeu seguir sense mi! —els va cridar des del seu refugi, en to de burla. Van accedir ells al forat i hi van estar furgant amb pals, però en va; En Patufet es ficava cada vegada més endins; i com que la nit no va trigar a arribar, van haver d’emprendre de nou el seu camí enfadats i amb les bosses buides.

Quan en Patufet va estar segur que havien marxat, va sortir del seu amagatall . Per fortuna va topar amb una closca de cargol buida: i es va ficar en ella.

Poca estona després, quan estava ja apunt de dormir-se, va sentir que passaven dos homes i que un d’ells deia :

—Com ens ho farem per fer-nos amb els diners i la plata del capellà?

—Jo puc dir-t’ho —va cridar en Patufet.

—Què és això? —va preguntar, espantat, un dels lladres—. He sentit parlar a algú.

Van aturar-se els dos a escoltar, i en Patufet continuà:

—Porteu-me amb vosaltres i jo us ajudaré.

—On estàs?

—Busqueu pel terra, fixeu-vos d’on ve la veu —va respondre.

Al final el van descobrir els lladres i el van aixecar enlaire:

—Infeliç microbi! I tu pretens ajudar-nos?

—Mireu —respongué ell—. Em ficaré entre els barrots de la reixa, en l’habitació del capellà, i us passaré tot el que vulgueu endur-vos.

—Està bé —varen respondre els lladres— veurem com et portes.

Al arribar a la casa del mossèn, en Patufet va lliscar fins l’interior de l’habitació i, ja dins, va cridar amb totes les seves forces:

—Voleu endur-vos tot el que hi ha aquí?

Els lladres, espantats, van dir:

—Parla baix, no sigui que despertis a algú!

Però en Patufet, fent com si no els hagués sentit, va repetir tot cridant:

—Què voleu? Us endureu tot el que hi ha?

El va sentir la cuinera, que dormia a l’habitació del costat i, incorporant-se al llit, va posar-se a escoltar. Els lladres, espantats, havien començat a córrer. Però al cap d’un tros, van recobrar els ànims i pensant que aquell diable només volia fer-los una mala passada, van retrocedir i li van dir:

—Vinga, no juguis amb nosaltres i passa’ns alguna cosa.

Llavors en Patufet es va posar a cridar per tercera vegada amb tota la força dels seus pulmons:

—Us ho donaré tot de seguida; només heu d’estirar els braços!

La criada, que seguia escoltant, va sentir amb tota claredat les seves paraules i, saltant del llit, va precipitar-se a la porta, i els lladres, en sentir-ho, van tocar el dos més ràpid que volant.

La criada, al no veure res sospitós, va sortir a encendre una vela, i en Patufet va aprofitar la seva absència momentània per anar-se’n al paller sense ser vist per ningú. La cuinera, després d’explorar tots els racons, va tornar-se’n al llit convençuda de que havia estat somiant desperta.

En Patufet va trepar pels talls de farratge i va acabar per trobar un bon lloc per a dormir. Desitjava dormir fins que es fes de dia i dirigir-se a trenc d’alba a casa dels seus pares. Però encara li quedaven per passar moltes aventures.

A l’alba, la criada va saltar del llit per anar a donar el pinso al bestiar. Va entrar primer al paller i allà va agafar un feix d’herba, precisament aquella en la que el pobre Patufet estava dormint, i el seu son era tant profund, que no se’n va adonar de res ni es va despertar fins que es va trobar ja a la boca de la vaca, que l’havia agafat juntament amb l’herba.

—Valga’m Déu! —va exclamar—. Com hauré anat a parar a aquest molí?

Però aviat va comprendre on havia anat a parar. Va haver de vigilar per no caure entre les dents i quedar fet xixina. I després va lliscar amb l’herba fins a l’estómac.

—En aquesta habitació s’han oblidat de les finestres, va dir. Aquí el sol no entra, ni encenen una trista llum.

El lloc no li agradava gens i el pitjor era que, com que cada vegada entrava més farratge per la porta, l’espai es reduïa contínuament. Al final, tot espantat, va començar a cridar amb totes les seves forces:

—Prou farratge! Prou farratge!

La criada, que estava munyint la vaca, a l’escoltar parlar sense veure a ningú i observant que era la mateixa veu que la nit anterior, va espantar-se tant que va caure del seu tamboret i se li va caure tota la llet. Va córrer cap al capellà i li va dir tota esvalotada:

—Senyor mossèn, la vaca ha parlat!

—Estàs boja? —va respondre el mossèn, però, amb tot, va baixar a l’estable a veure què passava. Amb prou feines havia arribat, en Patufet va tornar a cridar:

—Prou farratge! Prou farratge!

El capellà va es va quedar atònit, pensant que algun mal esperit s’havia introduït a la vaca, i va donar l’ordre que la matessin. Així ho van fer: però de l’estómac, en el que es trobava tancat en Patufet, va ser llançat al femer. Allà va tractar d’obrir-se pas fins a l’exterior, i tot i que li va costar molt, per fi va poder arribar a l’entrada. Anava a treure el cap quan li va passar una nova desgracia, en forma de llop afamat que va empassar-se l’estómac d’una mossegada.

Però en Patufet no es va desanimar. Va pensar, i des de la seva panxa, li va dir:

—Amic llop, sé d’un lloc on podràs menjar a gust.

—On està? . va preguntar el llop.

—En aquesta casa. Hauràs d’entrar per la claveguera i hi travaràs tota classe de pastissets i embotits per poder-te afartar. —I li va donar les referències de la casa dels seus pares.

El llop no s’ho va fer repetir; va deixar-se anar per la claveguera i, entrant al rebost, es va inflar fins que no va poder més. Ja fart, va voler anar-se’n, però s’havia inflat a menjar de tal manera, que no podia sortir pel mateix camí. Amb això ja hi havia comptat en Patufet, el quan, dintre del ventre del llop, va començar a cridar i a esvalotar amb tot el vigor dels seus pulmons.

—Calla! —li deia el llop— o despertaràs la gent de la casa!.

—I què! —va respondre en Patufet—. Tu bé que t’has afartat, ara em toca a mi divertir-me —i va tornar a cridar.

A la fi, el seu pare i la seva mare es van despertar i van córrer al rebost, mirant a l’interior per una reixeta. Al veure que dins hi havia un llop, van anar a buscar, l’home una destral i la dona, una falç.

—Quedat tu al darrera —va dir l’home a l’entrar a l’habitació—. Jo li clavaré una destralada i si no el mato, llavors tu li obres la panxa amb la falç.

En Patufet va sentir la veu del seu pare i va cridar:

—Pare! Pare! Estic aquí! A la panxa del llop!

I va exclamar l’home tot content:

—Alabat sia Déu, ha aparegut el nostre fill! —i va manar la dona que deixés la falç per a no fer mal a en Patufet. Aixecant el braç, va clavar un cop tal al cap de la fera que aquesta va caure, morta a l’acte.

Van anar llavors a buscar un ganivet i estisores i, obrint la panxa de l’animal, van treure d’ella al seu fill.

—Ai! —va exclamar el seu pare—. Quin patiment ens has fet passar!

—Si pare, he recorregut molt de món! Per fi torno a respirar aire pur!

—I per on va estar?

—Ai pare! Vaig estar en una llodriguera, a l’estómac d’una vaca i a la panxa d’un llop, però des d’avui em quedaré amb vosaltres.

—I no tornarem a vendre’t per tots els tresors del món —van dir els pares, acariciant i petonejant al seu estimat Patufet. Li varen donar de menjar i beure i li varen encarregar vestits nous, doncs els que ell portava s’havien fet malbé al llarg de les seves aventures.





Rapunzel




i havia una vegada un home i una dona que vivien sols i tristos ja que no tenien fills fins que per fi, la dona va quedar embarassada. La casa en la que vivien tenia a la paret del darrera una finestreta que donava a un magnífic jardí, en el que creixien magnífiques flors i plantes, però estava rodejat d’un mur alt i ningú gosava entrar-hi, ja que pertanyia a una bruixa poderosa i temuda per tot arreu.

Un dia la dona va abocar-se per aquella finestra a contemplar el jardí, i va veure un hortet plantat de magnífics enciams, tant frescos i verds, que van despertar en ella un enorme capritx de menjar-los.

El desig va anar augmentat cada dia que passava i, com que la dona el creia irrealitzable, anava perdent el color i la gana de forma visible. Veient-la tant desmillorada, el seu marit li preguntà tot espantat:

—Que tens?

—Ai! —va exclamar ella— moriré si no puc menjar els enciams del jardí que hi ha darrera casa nostra.

L’home, que estimava molt a la seva muller, va pensar: Li portaré un d’aquests enciams. Uns pocs no es notaran. I, a la nit, va saltar el mur del jardí de la bruixa, va arrancar ràpidament un munt d’enciams i els va portar a la seva dona. Ella es va preparar de seguida una amanida i se la va menjar molt a gust. Però tant li van agradar que l’endemà les ganes de menjar-ne més eres tres vegades més intenses.

Si volia gaudir de pau, el marit hauria de saltar novament al jardí. I així ho va fer al vespre. Però amb prou feines havia posat els peus al terra, va tenir un terrible sobresalt, doncs va veure aparèixer davant seu la bruixa.

—Com t’atreveixes —va dir-li ella amb la mirada plena d’ira— a entrar com un lladre en el meu jardí i robar-me els enciams? Ho pagaràs molt car!.

—Ai! —va respondre l’home—, tingueu compassió de mi. Si ho he fet, ha estat per una gran necessitat: la meva esposa va veure des de la finestra els vostres enciams i va sentir un desig tan gran de menjar-se’ls que si no en mengés es moriria.

La maga es va estovar i li va dir:

—Si es com dius, et deixaré agafar tants enciams com vulguis, amb una sola condició: tens que donar-me el fill que us neixi. Estarà bé i el cuidaré com una mare.

Tant desesperat estava l’home que va acceptar el tracte i quan el fill nasqué, que era un nena, es va presentar a la bruixa i, desprès de posar-li el nom de Rapunzel, se l’endugué.

Rapunzel era la nena més bonica que hagués vist mai el sol. Quan va complir els dotze anys, la maga la va tancar en una torre que s’alçava en mig d’un bosc i que no tenia ni portes ni escales, únicament en el punt més alt hi havia una diminuta finestra. Quan la bruixa volia entrar, es posava al peu de la torre i cridava:

—Rapunzel, Rapunzel, deixa’m anar la teva cabellera!

Rapunzel tenia un cabell magnífic i llarguíssim, fi com fils d’or. Quan escoltava la veu de la bruixa deixava anar les trenes, les enrotllava al voltant un ganxo de la finestra i les deixava penjant: i com que tenien vint vares de longitud, la bruixa hi pujava.

Al cap d’uns quants anys, succeí que el fill del Rei, trobant-se pel bosc, va passar pel costat de la torre i va sentir un cant tant melodiós, que va haver de parar a escoltar-lo. Era Rapunzel, que distreia la seva soledat llançant a l’aire la seva dolça veu. El príncep va voler pujar fins a ella i buscà la porta de la torre, però, no trobant-ne cap, se’n va tornar ca a palau. No obstant, aquell cant l’havia captivat de tal forma, que tots els dies anava al bosc a escoltar-lo. Estant una vegada ocult darrera d’un arbre, va veure que s’apropava la bruixa, i va sentir que cridava, dirigint-se al capdamunt de la torre:

—Rapunzel, Rapunzel, deixa’m anar la teva cabellera!

Rapunzel va deixar anar les seves trenes i la bruixa es va enfilar a dalt de la torre.

—Si aquesta és l’escala que necessito per pujar fins allà —es va dir el príncep—, jo també provaré fortuna. I a l’endemà, quan ja començava a enfosquir, es va dirigir al peu de la torre i va dir:

—Rapunzel, Rapunzel, deixa’m anar la teva cabellera!

Al moment va caure la trena i el príncep va pujar.

En un primer moment, Rapunzel es va espantar molt al veure un home, ja que mai els seus ulls n’havien vist cap. Però el príncep li dirigí la paraula amb gran afabilitat i li va explicar que el seu cant havia impressionat talment el seu cor que ja no havia gaudit d’un moment de pau fins que va trobar la forma de pujar a veure-la. En sentir-lo, Rapunzel va perdre la por, i quan ell li va preguntar si el volia per espòs, veient la noia que era jove i ben plantat, va pensar «amb ell no em puc equivocar», i li respongué, posant una mà en la seva:

—Sí; molt desitjo anar-me’n amb tu; però no sé com baixar d’aquí. Cada vegada que vinguis, porta una troca de seda; amb elles trenaré una escala i, quan estigui acabada, baixaré i tu em portaràs amb el teu cavall.

Convingueren que fins aleshores el príncep hi aniria totes les nits, ja que de dia hi anava la vella. La bruixa no sospitava res, fins que un dia Rapunzel li va preguntar:

—Dieu-me, tieta Gother, Com es que em costa molt més pujar-vos a vos que al príncep, que està aquí amunt en un moment?

—Ah malvada! —va exclamar la bruixa—. Què és el que sento? Vaig pensar que t’havia aïllat del món, però m’has enganyat!.

I furiosa, va agafar les boniques trenes de Rapunzel, els va donar unes voltes al voltant de la seva mà esquerra i, empunyant amb unes tisores amb la dreta, zis zas, en un obrir i tancar d’ulls les va tallar, i va tirar per terra l’esplèndida cabellera. I va ser tan despiadada, que va conduir a la pobre Rapunzel cap a un lloc desert, condemnant-la a una vida de desolació i misèria. El mateix dia que s’havia endut a la noia, la bruixa va lligar les trenes tallades al ganxo de la finestra i, quan es va presentar el príncep i va dir:

—Rapunzel, Rapunzel, deixa’m anar la teva cabellera!

La bruixa la va deixar anar, i per ella va pujar el fill del Rei. Però en comptes de trobar a la seva adorada Rapunzel, va trobar-se cara a cara amb la bruixa, que el mirava amb ulls malignes i perversos:

—El príncep! —va exclamar en to de burla—, volies endur-te a la nena bonica; però l’ocellet ja no està al niu ni tornarà a cantar. El gat l’ha caçat, i a tu també et traurà els ulls. Rapunzel està perduda per a tu, mai més la tornaràs a veure-la.

El príncep, fora de sí de dolor i desesperació, es va tirar des del capdamunt de la torre, va salvar la vida, però les espines sobre les que va anar a caure se li van clavar als ulls i l’infeliç va haver de vagar errant pel bosc, cec, alimentant-se d’arrels i baies i plorant sense parar la pèrdua de la seva estimada dona. I així caminà sense rumb per espai de bastants anys, miserable i trist, fins que, al final, va arribar al desert en que vivia Rapunzel amb els seus dos fills bessons, un nen i una nena, als que havia donat a llum. Sentí el príncep una veu que li semblà coneguda i, al apropar-se, Rapunzel el va reconèixer i se li va llançar al coll plorant. Dues de les seves llàgrimes li humitejaren els ulls, i en el mateix moment que se li aclariren, va tornar a veure com abans. La va portar al seu regne, on fou rebut amb gran alegria, i visqueren molts anys contents i feliços.





Rumpelstiltskin




i havia una vegada un moliner pobre que tenia una filla molt bonica. Un dia succeí que havia d’anar a parlar amb el rei, i per a semblar més important, li va dir:

—Tinc una filla que pot filar palla i convertir-la en or.

—És una habilitat que em complau —li va dir el rei al moliner— si la teva filla és tant llesta com dius, porta-la demà a palau i ho comprovarem.

I quan van portar a la noia, el rei la va dur a una habitació plena de palla, li va donar una filosa i una bobina i li va dir:

—Posa’t a treballar, i si demà al matí no has convertit tota aquesta palla en or durant la nit, moriràs.

Llavors ell mateix va tancar la porta amb clau i la va deixar sola. La filla del moliner va seure sense poder fer res per a salvar la seva vida. No tenia ni idea de com filar la palla i convertir-la en or, i s’espantava cada vegada més, fins que a la fi va començar a plorar.

Però de sobte es va obrir la porta i va entrar un homenet:

—Bona tarda senyoreta molinera, per què plores tant?

—Pobre de mi! —va contestar la noia— haig de filar aquesta palla i convertir-la en or però no sé com fer-ho.

—I que em donaràs —va dir l’homenet— si ho faig jo per tu?

—El meu collaret —va dir ella, i li va acostar el seu collar amb la mà.

L’home va agafar el collar, es va seure a la filosa i rrrrriiiirrr, rrrrrrriiirrr, riiiirr tres voltes i la bobina era plena.

Va posar una altra i riiiir, rrrriiiirr, riiirrr tres voltes i la segona era plena també. I va seguir així fins a trenc d’alba, quan tota la palla ja estava filada i totes les bobines eren plenes d’or.

Al despertar el dia, el rei ja estava allà. I quan va veure l’or, va quedar atonit i meravellat, però el seu cor es va tornar més avar. Va portar a la filla del moliner a una altra habitació molt més gran i plena de palla, i li var ordenar que la filés en una nit si apreciava la seva vida.

La noia no sabia que fer, i estava plorant quan la porta es va tornar a obrir. L’homenet va aparèixer i li va dir :

—Què em donaries si filo aquesta palla i la converteixo en or? —va preguntar.

—L’anell que porto al meu dit —va contestar ella, allargant-li la seva mà.

L’homenet va agafar l’anell i va començar a fer girar la filosa, i pel matí havia filat tota la palla i l’havia convertit en brillant or. El rei va quedar encantat quan va veure tot aquell or, però com que no en tenia suficient, va portar a la filla del moliner a una altra sala plena de palla encara més gran que l’anterior i va dir:

—Has de filar tot això al llarg d’aquesta nit, si ho aconsegueixes, seràs la meva esposa.

«Tot i ser filla d’un moliner», va pensar, «no podré trobar una dóna més rica en el món».

Quan la noia es va quedar sola, l’homenet va aparèixer per tercer cop i li va dir:

—Què em donaràs si filo la palla aquesta vegada?

I la noia va contestar:

—No em queda res que donar-te —va dir tota abatuda.

—Llavors —va dir l’homenet— promet-me que si et converteixes en reina, em donaràs el teu primer fill!.

«Qui sap si això passarà algun cop» —va pensar la filla del moliner. I no sabent com sortir-se’n d’aquesta situació li va prometre a l’homenet el que volia. I una vegada més va filar la palla i la va convertir en or.

Quan el rei va arribar pel matí, i es va trobar amb tot l’or que havia desitjat, es va casar amb ella i la preciosa filla del moliner es va convertir en reina.

Un any desprès, va portar al món un nadó preciós i en cap moment se’n va recordar de l’homenet. Però una nit, va entrar a la seva habitació i li va dir:

—Dona’m el que em va prometre!

I la reina, horroritzada li va oferir totes les riqueses del reialme si li deixava el seu fill. Però l’homenet va dir:

—No, una cosa viva val per a mi més que tots els tresors del món.

La reina va començar a lamentar-se i a plorar, tant, que l’homenet es va compadir d’ella:

—D’acord, et donaré tres dies —va dir— si per llavors has descobert el meu nom, conservaràs el teu fill.

Des d’aquell mateix moment la reina va començar a pensar tots els noms que havia sentit, a més d’enviar un missatger a cada racó del regne per preguntar per tots els noms que hi haguessin. Quan l’homenet va arribar a l’endemà, va començar a preguntar… Melcior, Gaspar, Baltasar… anava dient tots els noms un darrera l’altre, tots els noms que sabia, tots els que va poder troba, per a cadascun l’homenet deia:

—Aquest no és el meu nom.

Al segon dia, havia preguntat als més savis, els noms més estranys, curiosos i poc comuns:

—Potser el teu nom fos Pota de Cabra o Llaç llarg?

Però l’homenet contestava cada vegada més content.

—No no, aquest no es el meu nom!

Al tercer dia, un missatger va tornar i agenollat davant la reina, va dir:

—No he pogut trobar cap nom nou. Però mentre pujava una gran muntanya al final d’un bosc, on la guineu i la llebre es desitgen bona nit, Allà hi havia un homenet bastant ridícul que anava saltant. Va donar un salt sobre la seva cama i va començar a cantar:

«Avui faig el pa, demà faré cervesa,

i a l’altre tindré al fill de la jove reina.

Ja estic content que ningú sàpiga

que Rumpelstiltskin em dic!».



Podeu imaginar com de contenta es va posar la reina quan va escoltar el nom! I quan a la poca estona va arribar l’homenet i va preguntar :

—Bé, jove reina, doncs… Quin és el meu nom?

La reina primer va dir:

—Et dius Conrad?

—No —mig rient anava dient l’homenet.

—Doncs… et dius Harry?

—Tampoc —cada vegada amb un somriure més gros.

—Doncs potser el teu nom és Rumpelstiltskin?

—No!!!!!!! T’ho ha dit el dimoni!!! T’ho ha dit el dimoni!!! No és just! Va començar a cridar l’homenet. I de tant enfadat que estava fa enfonsar el peu dret a terra tan fort, que va clavar tota la cama. I quan va tirar amb ràbia de la cama amb les dues mans, es va partir en dos.





El sabater i els follets




a molt de temps, hi havia un pobre sabater que quasi no tenia feina.

Un dia, trist i cansat, va tallar l’últim tros de cuir que li quedava, perquè no tenia diners per a comprar més, i se’n va anar a dormir molt aviat.

Quan, al matí següent, el sabater es va alçar i va entrar en el seu modest taller, es va trobar amb la sorpresa més gran de la seva vida: sobre la seva taula de treballar hi havia un bell parell de sabates, fets amb el cuir que havia tallat el dia abans.

El sabater va cridar a la seva esposa i li va preguntar si els havia fet ella, però la dona tampoc no en sabia res.

Van examinar les sabates amb atenció, i van comprovar que era el millor treball que havien vist mai: qui hagués fet aquelles sabates era un autèntic artista.

Al cap de poc va passar per allí un senyor molt ric i distingit i va veure les sabates des de la porta. Va entrar i li va dir al sabater:

—Bon home, em permet veure aquestes sabates, si és que estan en venda?

—Per descomptat, senyor —va contestar el sabater, donant-li les sabates.

El client els va examinar amb atenció i va dir:

—El felicito, són les millors sabates que he vist en molt de temps. D’ara en avant, sempre li encarregaré a vosté el meu calçat, i a més penso recomanar-li als meus amics.

El cavaller va pagar molt generosament les sabates, i el sabater va córrer a ensenyar-li les monedes a la seva dona. Després va anar a comprar cuir, fil i tot el que necessitava per a seguir treballant, ple d’alegria per la seva bona sort.

Gràcies a les monedes que el seu distingit client li havia donat, el sabater va poder comprar material per a fer altres dos parells de sabates. Aquella nit va tallar el cuir, va preparar els fils i se’n va anar a dormir aviat, perquè estava esgotat a causa de l’emoció.

En el llit, la seva dona i ell van estar xarrant llarga estona, fent tot tipus de suposicions sobre qui podria haver cosit tan meravellosament les sabates la nit anterior. Però, per més voltes que li donaven, no podien aclarir el misteri, i a la fi es van adormir.

Quina seria la sorpresa i l’alegria del sabater quan, al matí següent, va trobar sobre la seva taula dos parells de sabates tan boniques com els del dia anterior. Va cridar a la seva dona i junts van ballar d’alegria, segurs que algun misteriós protector vetllava per ells.

Els nous parells de sabates es van vendre tan ràpidament com les anteriors, i el sabater va poder comprar més material… I l’endemà va trobar quatre parells de sabates perfectament acabades!

A les poques hores els havia venut tots i va comprar més cuir.

La història se va repetir una vegada i una altra, i el sabater cada vegada tenia més clients, perquè tots els que compraven les seves sabates els recomanaven als seus amics i coneguts. Al cap d’uns dies, hi havia una llarga cua davant de la sabateria.

Un dia, el sabater li va dir a la seva esposa:

—Fa més d’una setmana que el nostre misteriós benefactor ve a treballar per a nosaltres per la nit, i m’agradaria saber qui és.

—A mi també —va dir la dona—, però potser no vol que el vegem, perquè en cas contrari ja s’hauria presentat, en comptes de venir quan estem dormint.

—Per això —va dir el sabater—, el que hem de fer és amagar-nos aquesta nit en el taller i anar rellevant-nos per a dormir, i d’aquesta forma el veurem quan vinga a fer els sabates.

Així ho van fer, i en donar la mitja nit el sabater i la seva esposa van veure el més increïble dels espectacles: uns homenets diminuts, de menys d’un pam d’alçada, van entrar en el taller i van començar a cosir les sabates.

Anaven completament nus, i treballaven amb tal rapidesa i habilitat que les sabates sortien de les seves manetes l’una darrere de l’altre com per art de màgia. Al cap d’unes hores, totes les sabates estaven acabades, i els minúsculs homenets se’n van anar tan silenciosament com havien arribat.

—Pobrets, van despullats i han de passar fred —va dir la dona.

—I a més van descalços —va dir el sabater—, podríem fer-los roba i sabates en agraïment pel que ells han fet.

Immediatament, el sabater i la seva esposa es van posar a treballar.

L’endemà tenien llestos un munt de sabatetes i robetes per als homenets. A la nit, ho van posar tot sobre la taula i van tornar a amagar-se per a veure que passava.

En tocar les dotze, van aparèixer de nou els homenets, i en veure els diminuts vestits i sabates que havien preparat per a ells, es van posar a fer salts d’alegria. Van començar a posar-se les robetes, com si fos un joc molt divertit, i quan tots van estar vestits i calçats, se’n anar alegrement per on havien vingut.

Els homenets no van tornar mai més, però com el sabater ja s’havia fet famós i li sobrava el treball, ell i la seva dona van viure feliços la resta dels seus dies.





Les set cabretes i el llop




i havia una vegada una mare cabreta que tenia set cabretes, i sempre que se n’anava a pasturar els deia:

«La mare se’n va a pasturar, mireu que hi ha un llop que és molt llest i si no espavileu us agafarà, tanqueu la porta amb pany i clau, i quan vingui la mare us cantarà:

Obriu! Obriu cabretes,

que vinc de pasturar

amb les mamelletes plenes

per donar-vos de mamar!

i així sabreu que sóc jo».



Però, un dia, el llop va sentir el que deia la mare i va pensar fer-se passar per ella per a menjar-se les cabretes. El llop es va dirigir a la casa de les cabretes, va picar la porta i quan elles varen preguntar qui era va començar a cantar la cançó.

I de seguida les cabretes van començar a cridar:

«Ja ve la mare! Ja ve la mare!». Però la més petita va protestar:

«Espereu-vos! No correu tant! Anem a veure… Ensenya’ns la poteta per sota la porta». El llop la va ensenyar i la més petita es va adonar que no era la de la seva mare!, i va dir: «Tu no ets la meva mare! Ets el llop! Que la meva mare té les potetes blanquetes!». I el llop, tot enfadat, se’n va anar al molí i, amb farina es va blanquejar les potes.

I va tornar a casa de les cabretes, tot cantant: «Obriu, Obriu…». I les cabretes en sentir la cançó digueren:

«Ja ve la mare! Però ara que ens ensenyi la poteta per sota de la porta!». El llop la va ensenyar, però com que la duia enfarinada, les cabretes van començar a cridar:

«Sí que és la mare! Sí que és la mare!». Però la més petita va dir:

«No, no! Espereu-vos! A veure si ens diu alguna cosa». I com que el llop té la veu ronca, la més petita el va descobrir!

«Tu no ets la meva mare! Que ets el llop! Que la meva mare té la veu fina!». I el llop, tot enfadat, va dir: «No patiu! Ja us agafaré ja!».

El llop se’n va anar a una posada i es va afinar la veu menjant molt ous, i quan ja la tenia prou fina, va tornar cap a casa de les cabretes tot cantant:

«Obriu, obriu cabretes…».

I en sentir la cançó les cabretes van dir:

«Ja ve la mare! Ja ve la mare! Però que ensenyi la poteta per sota la porta i que digui alguna cosa». I el llop va ensenyar la poteta que encara duia enfarinada i va parlar amb la veu molt fina i les cabretes van pensar que era la seva mare, obrint la porta, i el llop va entrar i es va menjar les cabretes una darrera l’altre, però la més petita es va amagar darrera el rellotge. I com que el llop no la va trobar, se’n va anar.

Quan va tornar la mare cabreta va cantar:

«Obriu, obriu cabretes…». I va entrar la mare a casa, que en veure tot potes enlaire va exclamar: «Ai!, què els haurà passat a les meves cabretes!».

I la més petita va sortir del seu amagatall, tot cridant: «Mare! Mare! Jo estic aquí! Jo estic aquí!».

I la mare, en veure-la, li va preguntar: «Què ha passat?». I la cabreta més petita li va respondre: «Que el llop ens ha enganyat i s’ha menjat a les meves germanetes!».

Però la seva mare li va dir: «No t’amoïnis, agafa la cistella i el cosidor, que el llop sempre es posa allà a la vora del riu, a l’ombra d’un pi a fer la migdiada».

I anant cap el riu la cabreta petita va arreplegar pedres, i pedres, i més pedres, i va omplir la cistella. En arribar, la mare cabreta va agafar les tisores i li va tallar la panxa de dalt a baix. Va fer sortir totes les cabretes i li van omplir la panxa de pedres. El van tornar a cosir i el van deixar dormint.

Quan el llop es va despertar, va dir: «Quina set que tinc, sembla com si hagués menjat pedres!». I es va abocar per beure aigua del riu, i va caure-hi a dins i es va ofegar!

I vet aquí un gos, vet aquí un gat, aquest conte, s’ha acabat!





JOAN AMADES





L’endevinalla




i havia un Rei que tenia una filla molt preciosa. Els pretendents li sortien a milers i el Rei estava aclaparat, puix que no sabia a qui donar-la, decidí casar-la amb el qui presentés una endevinalla que ningú no sabés desxifrar. Posà, però, com a condició que els qui presentessin enigmes als quals fos trobada una solució foren penjats.

La nova arribà a orelles d’un rústic pastor, que decidí provar fortuna. Explicà el cas a la seva mare i li digué que li preparés minestra per al viatge, puix que se n’anava cap a la cort i esperava que pel camí trobaria tema per a dictar el seu enigma. La mare cregué que l’empresa era una temeritat, i abans que el seu fill morís penjat preferí que morís d’altra manera, i li donà per al viatge una grossa coca emmetzinada.

El minyó emprengué el viatge a cavall d’una somera que anomenava Sila. En passar vora una figuera sentí gana i s’enfilà a l’arbre per fer-se un tip de figues. Mentrestant la somera se li menjà la coca que duia al sarró. Pocs moments després la somera morí emmetzinada. Vingueres uns ocellets, que es posaren damunt de la bèstia i menjares de la seva carn, i al moment en moriren set. Uns captaires que passaven, en trobar els moixonets, els cogueren i se’ls menjaren, i com que estaven emmetzinats, també moriren. El pastor trobà en la facècia l’argument per a començar l’enigma.

La coca mata a la Sila,

la Sila en mata set

i set en maten tres.



Seguí el seu camí i veié saltar un conill, al qual engegà un tret, i no el tocà; però matà una llebre que passava. En espellar-la trobà dintre seu una llebreta. Prop d’allí hi havia una ermita mig abandonada. El minyó prengué un vell missal, amb el qual féu una foguera per coure la llebreta i se la menà. Tenia set i, no sabent com fer-se-la passar es begué l’aigua d’una llàntia que hi havia penjada. Amb aquestes facècies allargà l’enigma.

He apuntat el que he vist

i he mort el que no he vist,

he menjat carn no nada

cuidat amb paraula sagrada

i he begut aigua

que ni al cel ni a la terra no estava.



Seguint el seu viatge hagué de travessar un riu servint-se d’una barca que era menada per un barquer. D’aquest simple episodi tragué més argument per a completar l’enigma.

He passat un riu

damunt d’un mort

que en portava dos de vius.



Arribà a palau, es presentà al Rei i exposà el seu enigma.

La coca ha mort la Sila,

la Sila n’he mort set,

set n’han mort tres.

He apuntat el que he vist

i he mort el que no he vist,

he menjat carn no nada

cuita amb paraula sagrada,

he begut aigua

que ni al cel ni en la terra no estava,

i he passat un riu

damunt d’un mort

que en portava dos de vius.



Ni la princesa ni cap dels serveis de la cort no estengueren una paraula del sentit de l’enigma ni en pogueren traspuntar res. Temeren que la princesa hauria de casar-se amb aquell rústic pastor. La cort es prenia tres dies de temps per resoldre l’enigma o donar-lo per insoluble. Mentrestant fou tancat a la presó.

El temps passava i ningú no trobava el desllorigador de l’endevinalla. Quan ja no mancaven sinó hores, la princesa es presentà a veure el pastor i li demanà que, per l’amor de Déu, li revelés la clau de l’enigma. La princesa es mostrà molt afectuosa amb el minyó i aquest li n’explicà fil per randa el significat. La princesa se n’anà molt satisfeta, però no advertí que el pastor li havia tallat un bocí del pany de la camisa.

La donzella es presentà a la cort i explicà l’enigma dient que ella l’havia resolt. El pastor fou portat a la forca, com tants d’altres pretendents les endevinalles dels quals havien estat desxifrades. Quan ja l’anaven a penjar, demanà que el deixessin parlar. Li fou concedit, i dirigint-se al poble congregat al voltant de la forca parlà així:

Aquesta nit he anat a caçar,

el color se m’ha escapat,

però una aleta se li ha trencat

que a les meves mans ha quedat.



I ensenyà al poble el retall de la camisa que havia tallat a la princesa. Aquesta es veié obligada a confessar que, en efecte, si havia resolt l’endevinalla era perquè el pastor li havia revelat la solució. Descoberta la facècia, la cort resolgué casar-los.

Vet aquí un gat, vet aquí un gos,

vet aquí el conte fos;

vet aquí un gos, vet aquí un gat,

vet aquí el conte acabat.





La princesa Trista




et aquí que una vegada hi havia una princesa bonica com el sol, que es feia pentinar per més de cent criades. La pentinaven enmig d’un gran jardí i heus ací que tot pentinant-la Va passar un vol d’ocells. El més gros de tots, va baixar i amb el bec va prendre la pinta d’or i va fugir. La princesa va tenir una gran angúnia perquè era una pinta que se l’estimava molt. L’endemà va tornar a sortir al jardí a fer-se pentinar per les cent criades, i quan estaven al bo i millor va tornar a passar un vol d’ocells, i altra vegada el més gros va tornar a baixar i robar un anell d’or que portava a les trenes i va fugir. La princesa tota es va desconsolar. L’endemà va tornar a sortir a pentinar-se i altra vegada va passar aquell vol de moixonots, i el més gros de tots va baixar i li va robar una cinta daurada que tenia per lligar-se els cabells, llavors sí que la princesa es va entristir tant, que mai més no va tenir alegria.

Els pares de la princesa que no tenien cap més filla que ella, estaven desconhortats en veure que no hi havia manera de poder tornar l’alegria a la seva filla i en veure que cada dia estava més trista sense poder-la fer retornar, en van fer de coses! ; com que eren reis i tenien tan poder com volien podeu comptar si en posaren de coses en joc, però no hi havia manera d’alegrar la princesa. El rei, desesperat, va fer una crida prometent que si hi havia algú capaç de fer riure a la seva filla, per poc que fos, el casaria amb ella i si era casat li donaria set pans d’or grossos com una mola de molí.

Et aquí que hi havia Un homenet que de tan petit que era li deien en Tamboret, que feia tanta gràcia en el parlar que així que obria la boca ja feia riure a tothom, però era tan vell que no s’aguantava, i va arribar a les seves orelles la crida del rei, i va dir-se:

—Com a Tamboret que em dic que jo vaig a casa de la princesa, que la faig riure tant si com no, i si no ho assoleixo em deixo treure la pell.

Va agafar un gaiatet, i camina que caminaràs cap a casa el rei s’ha dit. Però com que era tan vell es cansava, i es va asseure a resar al peu d’una mata de bruc, i de tan cansat que estava s’adormí com un sac. Quan es va despertar, es, trobà que li havien pres el gaiatet i no es va veure pas amb cor de seguir sense ell. I va pensar:

—Arrencaré aquesta mata de bruc i em faré una gaiata.

Però heus aquí que en arrencar aquella mata es va obrir sa sota com un forat fons, fons com un pou, amb una escala llarga, llarga que qui sap on anava a parar. I en Tamboret va pensar què redimoni devia ser aquell pou i li van venir ganes de baixar-hi.

Enfila l’escala, escala avall, escala avall, i quan feia potser set hores que baixava, va arribar a un gran forn, on hi havia tot de pans que es coïen. De tant baixar havia fet gana i va donar mossegada a un pa. Però l’escara encara seguia avall i en Tamboret baixa que baixa set hores més i va fer cap a una llar de foc on hi havia més de cent olles que bullien amb una oloreta que feia venir gana al més desganat. En Tamborinet no s’hi va pensar gaire. Pega llucada a la primera, es va untar el pa amb el suc, i menja que menja, però com que l’escala encara seguia, més avall s’ha dit. Al cap de set hores més va fer cap a un celler. De bona estona abans d’arribar-hi ja se sentia una olor de vi bo, que trasbalsava els esperits i va pensar que quan hi fos xerricaria. En arribar al celler va buscar la bóta del racó més amagat de tots, la va tatxolinar, i trinca que trinca! Quan va haver ben begut, va seguir el seu camí escala avall. Va fer cap a una cambra tota plena de llits, matalassos i coixins de ploma, i va pensar:

Aquí sí que no m’hi ajec, perquè jo estic fet a dormir a terra, i amb un llit tan tou no me’n podria alçar i no podria arribar a veure la princesa; val més que segueixi escala avall, a veure a on aniré a parar. Al cap de set hores de baixar es va acabar l’escala i va arribar a un jardí tot ple d’arbres que feien flors de set olors i de fonts que rajaven aigües de set colors. En Tamboret no tenia prou ulls per a mirar. Quan més embadalit estava va sentir una fressa estranya i es va amagar per por que l’atrapessin. Va veure venir un vol de vint-i-un ocells que en posar-se a terra es van tornar vint-i-un donzells joves i bonics com un sol. El que anava davant, que semblava ésser el rei de tots ells, va treure una capseta on hi havia una pinta d’or, un anell d’or i una cinta daurada, i tot plorant i gemegant va dir:

Si jo em pogués casar amb la princesa de qui les he robades! Com que estic encantat no podrà ser la meva esposa, fins que d’una manera o altra ho sàpiga i em vingui aquí a buscar.

I plora que ploraràs es va tornar un ocell i amb els seus companys va alçar el vol. I en Tamboret va pensar:

Vols jugar-t’hi que és la princesa trista.

I enfila escala amunt, rabent com un llamp; no ho semblava pas que fos tan vell. Amb un punt va ser allà on s’havia ajagut i havia perdut la gaiata. Engegat com un coet cap a casa del rei s’ha dit! Va arribar tot esbufegant. Els criats no el volien deixar entrar perquè era una deshora, i perquè no creien que aquell homenet pogués fer riure la princesa, però ell es va explicar i el deixaren passar. Quan va ésser davant la princesa, fil per randa li va explicar tot el que acabava de veure i tot el que li havia passat. Que havia menjat pa del forn, sucat amb suc d’una olla, que havia begut vi de la bóta del racó, que no havia volgut dormir en el llit de plomes perquè estava acostumat a dormir a terra, que havia conegut un príncep encantat que estava enamorat d’una princesa que era l’única que el podia desencantar, el qual li havia robat essent moixó una pinta d’or, amb la que es pentinava, un anell d’or de la trena, i una cinta daura del cabell, i que li semblava que aquella princesa podia ser ella. I tal com anava parlant en Tamboret, la princesa s’anava alegrant i va acabar per riure a la desesperada tan i tan fort que li va venir mal de ventre.

Va dir a en Tamboret que sí, que ella era la princesa que un moixó li havia robat la pinta, l’anell i la cinta, i que d’això li havia vingut la tristesa, i li va demanar que l’hi volgués acompanyar. La princesa i en Tamboret se’n van anar al pou de sota el bruc i baixa que baixaràs van passar pel forn, on encara hi havia aquells pans, per la llar on encara bullien les olles, pel celler del bon vi, pel dormidor dels llits de ploma fins que va fer cap al jardí dels arbres de les flors de set olors i les fonts de l’aigua de nou colors; es van ben amagar per no ésser vistos i al cap d’una estona van comparèixer els vint-i-un moixons i així que van tocar de peus a terra es van tornar vint-i-un fadrins, i el més gran de tots, que semblava ser l’amo, es va treure una capseta, la va obrir i en veure la pinta, l’anell i la cinta, tot era plorar i demanar a la princesa, que ell estimava, que l’anés a desencantar. En Tamboret i la princesa van sortir del seu amagatall. Quan el príncep els va veure se’ls va agenollar als peus, els va besar la mà i els va donar les gràcies perquè els desencantava a ell i els seus companys. De seguida van anar a casa el rei i la princesa, més eixerida i més alegre que mai, es va casar amb el príncep.

El rei volia donar a en Tamboret els set pans d’or com una roda de molí, però ell no els va voler perquè va dir que era molt vell i que d’un dia a l’altre es moriria; va dir al senyor rei que preferia més que ell s’afillés un nebodet seu molt eixerit, perquè el dia que ell morís, com que noli quedaria ningú al món, es quedaria desemparat i aniria de mal borràs. El rei de bona gana se’l va afillar i el va tenir com un fill, i com que no en tenia cap més, quan va morir li va deixar la corona. I heus aquí com aquest nebot d’en Tamboret, d’ésser un trist pageset va ésser rei.

I conte contat

ja està acabat.

Si no és mentida

serà veritat.





Les tres princeses burletes




et aquí que una vegada hi havia tres princeses burletes que es reien i es burlaven de tothom sense mirar si era una persona vella ni de respecte. Un dia que estaven a la finestra es va escaure a passar una pobra velleta que de tan vella i tan corbada gairebé tocava de cap a terra. Les tres princeses se’n van riure i se’n van burlar per les butxaques sense mirar que els podria ésser àvia. La pobra velleta es va girar i els va dir:

Sota terra sereu

I mai més

de ningú no us burlareu.



I tan bon punt va haver dit aquestes paraules es tres princeses varen restar ensorrades setanta canes sota terra. El rei, llur pare, tot es va desesperar i va fer fer unes crides oferint la mà de les seves filles a qui les trobés i les hi tornés.

Hi havia tres germans fadrins que es van fer propòsit d’anar a veure si les trobaven per veure si podien arribar a ésser prínceps. Van anar a trobar una bruixa que hi havia en el seu poble que els va dir que les princeses estaven presoneres en un castell. Els tres fadrins se n’hi van anar. Els sortí un home petit com una ballaruga que va convidar el més gran a barallar-se amb ell. El fadrí es va fer un tip de riure, puix que de tan petit com era ni el veia, però van fer baralla i aquell homenet li ventà un cop de puny que tot el va descostellar perquè era de ferro. Els altres dos germans van restar tots espantats. Per dins del castell, seguint cambres i més cambres van trobar una taula molt ben parada i es van ben atipar esperant l’endemà per veure què farien. L’endemà tornà a sortir l’homenet i proposà barallar-se amb el mitjà i també li va ventar un cop de puny de ferro que li va desfer tots els ossos. L’endemà passat es va tornar a presentar l’homenet ballaruga al petit, i abans que li proposés fer barallada, el fadrí li va donar una mossegada al nas que el va deixar xato; l’homenet tot es va espantar i va parlar-li d’aquesta manera:

—No em facis mal, que jo et diré com ho has fer per poder trobar les princeses; Són sota un pou que té setanta canes de fondària i les guarden tres dracs que les tenen adormides a la a falda. Aquí et dono una espasa perquè tallis el cap als tres dracs i te’n podràs emportar les princeses; però no et fiïs dels teus germans i vés molt en compte perquè et trairan.

El més petit va agafar l’espasa, va baixar al pou, va veure els tres dracs i d’una espasada els va tallar el cap als tres. Les princeses que estaven dormides es varen deixondir, i quan el van veure 1i van demanar per anar a casa seva. El fadrí els va prometre que les hi portaria. Va pensar, que si ell o alguna de les princeses s’agafa a la corda per pujar pou amunt, els envejosos dels seus germans de segur que deixarien anar la corda per fer-los caure al fons del pou, i ell que sí que hi va lligar un dels dracs que pesava més que un ase mort. Els seus germans des de dalt, estira que estiraràs, estira que estiraràs i quan els va semblar que ja devia ésser a meitat del pou deixen anar la corda, i xap!, el drac va caure abaix i tot es va esclafar mentre el germà gran el germà mitjà quedaren tots contents i satisfets pensant-se que havien mort el seu germà petit.

El germà petit va veure que havia fet bé de creure les paraules de l’homenet i que era veritat que els seus germans el volien trair, i va preguntar a les princeses com ho podrien fer per tornar a veure l’homenet petit com una ballaruga; les princeses li van dir que agafés l’espasa, que amb la punxa fes tres creus a terra i l’homenet de seguida es presentaria. Així mateix va ésser, quan el fadrí el va tenir al seu davant li digué que el portés a casa del rei amb les tres princeses. L’homenet va fer un xiulet, de seguida pou avall va baixar una àguila, gran, més gran que una plaça i l’homenet li va parlar així:

—Porta aquest fadrí i aquestes tres donzelles a casa del senyor rei.

Els quatre van enfilar-se damunt de l’esquena de l’àguila, que zas!, d’una volada els va portar casa del rei que va restar molt content i satisfet de poder veure les seves filles i mentre elles i el seu salvador li explicaven com havia anat, es van presentar els germans d’ell per explicar al senyor rei mil mentides, fent veure que ells haurien pogut trobar les seves filles si el seu germà no els hagués enganyat i no els hagués traït. Quan el rei ho va sentir els volia fer penjar, però el seu germà i les seves filles li van demanar que no ho fes, i el germà petit per demostrar-los que tenia més bon cor que no pas ells, va demanar al rei que casés els seus germans amb dues de les princeses i així ho van fer i van fer tres casaments en un dia; unes bodes com mai no se n’han vist d’altres iguals, que se’n va parlar per tot el món i encara se’n parla com jo mateix en parlo i us ho explico. I les donzelles d’aleshores endavant foren respectuoses amb tothom.

I conte contat

ja està acabat;

si no és mentida

serà veritat.





Blancaflor




i havia un príncep molt jugador, molt jugador; tant, que un dia fins es va jugar el reialme.

Desesperat en veure que fins havia perdut la corona, va donar l’ànima al diable a condició que el protegís. Al moment se li presentà el diable, i li digué que podia tornar a jugar, que guanyaria el perdut i cent vegades més, però que al cap d’un any just havia de donar-s’hi i que l’havia d’anar a cercar a les muntanyes de l’or.

El príncep tornà a jugar i tot ho va guanyar; tant, que gairebé es va fer amo de tot el món.

Tal com el temps passava, es donava compte del mal trànsit en què s’havia posat, però temia la fúria del diable i de cap manera no volia mancar al tracte, i arribat el dia anà a la recerca de les muntanyes de l’or, que no sabia pas on eren, ni ningú no n’hi sabia donar raó. Se n’anà a trobar un rei que governava totes les bèsties de la terra, a veure si ell li sabria donar raó de les muntanyes de l’or.

El Rei cridà a reunió totes les seves bèsties i els preguntà pel lloc indicat, però cap no sabé on eren, i li recomanà que anés a trobar un company seu que governava els peixos del mar.

Aquest cridà també tots els peixos, que per tal de sentir-lo millor tragueren els seus caparrons fora de l’aigua, i, feta la pregunta, resultà que ningú tampoc ho sabia. Li aconsellà que anés a trobar un company seu que governava tots els ocells del cel, que entre aquests, com que escolten més que les bèsties i peixos i van a tot arreu, podria ésser que algun ho sabés.

El príncep se n’hi anà, i el rei dels ocells els cridà tots per fer-los la pregunta, i cap no ho va saber.

El príncep estava desesperat, però el moixonet més menut de tots observà al seu Rei que no hi eren tots els ocells, que en macaven tres i que qui sap si un d’ells ho sabria. Els primers que van arribar no sabien res: només mancava l’àguila; en arribar, el Rei li preguntà:

—No sabries pas on cauen les muntanyes d’or?

—Ara en vinc —contestà l’àguila.

—Doncs hi has de tornar per acompanyar-hi aquest príncep.

L’àguila observà que era molt lluny, i que per paga volia un be, car n’havia de menjar pel camí, una part per emprendre el viatge, l’altra a mig camí, i l’altra en tornar. El príncep li donà el be i es posaren en camí.

Les muntanyes d’or eren totes pelades, i quan el príncep hi fou, no sabé pas què havia de fer. Se li presentà una velleta que era la Mare de Déu, però el príncep no ho sabia. Li explicà el que li passava i la velleta li donà un consell: li digué que aviat vindrien tres colomets que, en arribar al peu de la mar, es tornarien tres gentils donzelles; eren les filles del diable que anaven a banyar-se. Li aconsellà que mentre es banyessin prengués la roba de la més menuda i s’amagués. Quan la donzella es trobaria sense roba i veuria com les seves germanes se n’anaven i la deixaven, maleiria i perjuraria, fins que a la fi diria que si li tornaven la roba alliberaria de la fúria del seu pare el que la hi tornés. Aleshores el príncep podria tornar-la-hi, segur que ella, que era més poderosa que el seu pare, l’alliberaria de les males arts d’aquest.

Tal com la Mare de Déu havia dit, va succeir que vingueren els tres colomets que es tornaren tres donzelles, i el príncep prengué la roba de la més petita i la hi tornà quan aquesta prometé alliberar de la fúria del seu pare el que la hi tornés. El príncep li explicà el que li passava, la donzella prometé treure’l de tots els perills i resoldre-li tot el que el seu pare li manaria. Li digué que així que ella fos fora, s’acluqués d’ulls, donés tres voltes i els tornés a obrir; al seu davant se li presentaria una porta, que era la del palau del diable, que truqués i que s’hi presentés. Li digué que de seguida que es trobés en un conflicte, la cridés, encara que només fos mentalment, pel seu nom, que era Blancaflor, i que ella sortiria i el trauria de tot.

La donzella es vestí, es tornà colom i se n’anà. El príncep féu el que li havia dit, i el diable, en veure’l estigué molt content. Li digué que estava a punt de dinar i que li agradaria menjar pa calent, que sembrés blat, el segués, el batés, el mogués, i amb la farina ben pastada, fes un pa que havia de coure en un forn, que havia de construir, i que al cap de quinze minuts havia de tenir el pa.

El príncep restà esparverat i dubtà que tot el poder de la Blancaflor fos prou per escometre una empresa tan impossible. Amb el pensament cridà la donzella, aquesta aparegué, i en saber l’encàrrec que el seu pare havia fet al príncep, li digué que prou poca cosa li havia demanat i que al moment seria fet el pa. Féu que el príncep posés el cap a la seva falda perquè no veiés res del que passava. Ella es tragué un canonet d’agulles i les llençà enlaire; en sortiren a milers de milers i cada agulla es tornà un menut diabló, amb una cua tota eixerida.

Aquests diablons estaven posseïts d’una intensa febre de treball. Mentre uns sembraven el blat, altres feien el molí, i altres el forn; tots varen regar el camp, i el blat cresqué en un segon, el varen segar i batre, després el varen moldre, van pastar la farina i coure el pa, tot en menys de cinc minuts.

El príncep, meravellat, rebé el pa fumejant de mans de la Blancaflor; no sabia el que li passava de content, i en portar-lo al diable, aquest quedà astorat de sorpresa, i de seguida li semblà veure en tot allò la mà de la seva filla Blancaflor.

El diable féu un altre encàrrec al príncep. Li digué que, en havent dinat, volia fer la migdiada en un palau tot de vidre i ben transparent per què el sol toqués a les quatre cares alhora i li encarregà que es donés presa car ell estava molt poca estona per dinar. El príncep novament reclamà ajut a la Blancaflor que, com l’altra vegada, se serví dels diablons i, al moment, l’encàrrec del seu pare estigué llest.

Les sospites del diable que la seva filla tenia part en l’afer, augmentaren. Féu encara una tercera comanda al príncep. Li digué que feia molts milers de milers d’anys que a la seva retataravesàvia, en un viatge per mar, li caigué un anell a l’aigua, i no el pogué trobar, i que desitjaria que l’hi portés com més aviat millor, si bé no li marcà termini.

Quan la Blancaflor va saber el nou encàrrec li digué al príncep que aquell era més difícil que els altres, però que també se’n sortiria. Li digué que posada ella damunt d’una taula, la fes tota ben a bocinets petitíssim, i que els posés dintre d’una ampolla, que la tapés ben bé i la tirés a mar. Ella es tornaria un peix, cercaria l’anell i quan el tingués tornaria a la vora del mar amb l’anell a la boca, que ell l’agafés i, al moment de tenir ell l’anell, ella es tornaria una altra vegada dona. Li encarregà, sobretot, que en esbocinar-la procurés no perdre ni una engruna de carn, ni una gota de sang, car si perdia la més ínfima part del seu cos, en tornar-se dona se la trobaria a mancar i restaria esguerrada o amb algun defecte.

Al príncep li repugnava haver-la de tallar com si fes serradures, però Blancaflor li objectà que no hi havia altre remei, i que si no satisfeia els desigs del seu pare, s’exposava als més terribles perills.

No quedà més remei al príncep que fer el que li deia la donzella. Però en tallar-la tingué la desgràcia que li caigués a terra una goteta de sang.

Succeí com la Blancaflor havia dit, però en tornar-se dona quedà allà amb una petita taqueta al dit xic de la mà dreta, a causa de mancar-li aquella goteta de sang que el príncep havia deixat caure. La Blancaflor digué al príncep que el seu pare tindria un gran goig en veure que havia obtingut aquell anell que tan desitjava, i que amb tot el seu poder mai no havia pogut aconseguir, i que de segur que li oferiria la mà d’una de les seves filles en matrimoni. Li encarregà que, sobretot, no digués que es volia casar amb ella, car el diable, al moment comprendria la seva intervenció en els encàrrecs fets al príncep i els mataria tots dos. Li recomanà que digués al diable que, com que no coneixia cap de les seves filles, li era difícil escollir-ne cap; que, amagades darrera un paravent, fes que les tres traguessin una mà i que ell agafaria la que primer li semblés i es casaria amb la que així hagués escollit; però, com que pel senyal del dit xic distingiria quina era la Blancaflor, escolliria a ella tot dissimulant així la coneixença i intel·ligència existent entre ells.

Tot va passar tal i com la Blancaflor havia dit, però el diable endevinà el que havia passat, i abans que es casessin, es proposà de matar el príncep i la seva filla. Aquesta, que tenia el do de penetrar el pensament, sabé el propòsit del seu pare i decidí fugir amb el príncep. El diable es féu el càrrec de matar-lo de nit mentre dormirien, i ells, en lloc d’anar a dormir posaren al llit dos botes de vi que aparentaven talment que eren dues persones.

Mentre Blancaflor preparava la fugida, encarregà al príncep que anés a baix a la quadra i tragués el cavall més sec i magre que trobés, que no n’escollís cap d’altre. El príncep, en veure aquell cavall tan magre, que gairebé ni s’aguantava, temé que ni tan sols els podria sostenir i prengué el més gras. Quan la Blancaflor el veié tota es va desesperar, però ja no podien tornar a canviar-lo.

El cavall magre era el pensament i amb sols dir: «Volem ésser a tal lloc», ja s’hi haurien trobat. El gras era el vent, que ja corria molt, però mai tant com el pensament.

Abans de marxar, la Blancaflor va escopir a terra, perquè l’escopinada parlés en el seu lloc, si el seu pare o la seva mare li parlaven.

En efecte, per saber si ja dormia i poder-los anar a matar, de tant en tant la cridaven:

—Blancaflor!

I l’escopinada respondria:

—Què mana?

Tal com l’escopinada s’anava eixugant, anava contestant més fluix i de manera més apagada, fins que es va eixugar del tot i no va contestar. El diable cregué que dormien, i amb un ganivet anà al llit i clavà gran nombre de ganivetades als bóts. Quan ja els donava per morts, veié el vi que rajava, comprengué el que havia passat i tot es desesperà.

El diable volgué perseguir els fugitius, però temé que se n’haurien endut el pensament i que fóra inútil intentar-ho, car no els podria atrapar. Baixà a la quadra i veié amb sorpresa que el pensament hi era i que havien pres el vent.

De seguida sortí i aviat els atrapà. Quan la Blancaflor veié al seu pare a la vora, al moment digué:

—Que el cavall es torni una ermita, el meu marit una campana i jo l’ermità.

Així succeí i de seguida es posà a tocar la campana. Arribà el diable i sense conèixer que era la seva filla li digué:

—Ermità, bon ermità, no hauríeu pas vist passar un fadrí i una donzella que anaven dalt de cavall?

Ella li contestà:

—Ara anem a començar la missa, si voleu entrar.

El diable repetí diverses vegades la pregunta i Blancaflor sempre li contestà el mateix. El diable cregué que l’ermità era boig o sord, i no sabent quin determini prendre se’n tornà cap a casa seva. La Blancaflor féu tornar altra vegada cavall, príncep i ella mateixa a l’estat normal, i emprengueren novament la fugida.

La diablessa havia sortit a la finestra per veure si el diable podria atrapar la seva filla i veié tot el que havia passat i, en tornar el seu marit, el tractà de tanoca i l’advertí que la seva filla l’havia enganyat, i que era aquell ermità amb qui havia parlat.

El diable, furiós, tornà a empaitar la parella i quan ja els atrapava la Blancaflor digué:

—Que el cavall es torni un hort, el meu marit en cols i jo en l’hortalà.

El diable li féu la mateixa pregunta que a l’ermità, i la seva filla contestà:

—Ja ho crec que són dolces aquestes cols; no en trobareu pas de tan bones per tota aquesta terra… —i per més coses que li digué no li arrencà altres paraules… El diable cregué que era sort, o boig, i se’n tornà; altra vegada la Blancaflor féu tornar-ho tot al seu estat normal i la diablessa féu veure al seu marit com altra vegada s’havia deixat enganyar.

El diable tornà una tercera vegada a empaitar la seva filla. Quan aquesta es veié el cavall del seu pare a la vora, llençà una ampolla d’aigua que portava i es tornà al moment un cabalós riu, però el pensament el travessà. Després llençà un raspall, que es tornà un camp de punxegudes arestes; però el pensament el travessà. Llençà aleshores una taronja, que es tornà un ample riu de foc, i aquesta vegada el pensament es deturà, car no s’atreví a travessar el foc. El diable, veient que se li escapaven, es posà a cridar:

—Filleta meva; almenys mira’m per darrera vegada, que ja no et veuré mai més …

La Blancaflor de cap manera volia girar-se, per por que li llencés una maledicció, i aconsellava el seu marit que de cap manera no tombés la cara perquè no el maleís. El diable parlava amb veu tota planyívola que trencà el cor del príncep, qui no pogué resistir, i es girà, i al moment li va dir el diable:

—Quan la deixis, oblida-la…

Blancaflor, tota es desesperà, i digué al príncep, que mai més no podrien separar-se per a res l’un de l’altre, perquè així que ho fessin ell l’oblidaria i mai més no es recordaria d’ella. El príncep no se’n sabia avenir i li semblava impossible que el pogués oblidar-se de qui tants gran favors li havia fet. Demanà a la seva esposa que amb el seu gran poder, superior al del diable, destruís la maledicció d’aquest. Blancaflor li digué que no podia fer-ho; que el màxim que li era possible era fer-li mantenir el record d’ella quan es separessin, mentre cap altra dona no l’abracés, però, si en deixar-se l’un a l’altre, alguna dona li feia una abraçada, mai més no es recordaria d’ella.

Varen arribar al reialme del príncep i aquest volgué que es rebés a la seva esposa com a reina que era, essent la seva muller. Per a no donar a la seva família una sorpresa tan gran, va deixar la Blancaflor en un hostal i ell va avançar-se per preparar la rebuda. Els seus tingueren gran goig de tornar-lo a veure, car ningú sabia què era d’ell. Digué que s’havia casat amb una donzella de les més boniques del món i que calia fer grans preparatius per rebre-la com es mereixia. La seva àvia, folla d’alegria de reveure’l, de part de darrera li féu una abraçada, i el príncep al moment s’oblidà de la Blancaflor i de tot el que havia passat. Quan els seus li retreien el que acabava de dir, restava tot sorprès i deia que de res no es recordava.

La pobra Blancaflor, cansada d’esperar, en veure que el príncep no tornava no sabé què fer, en aquell país no coneixia a ningú, i com que sabia molt de cosir es posà a cosidora.

Varen passar molts anys i el príncep es prometé amb una rica princesa i feren unes grans bodes. S’escaigué que la Blancaflor, que tenia fama d’ésser la millor cosidora, fou encarregada de fer l’adreç de núvia per a la princesa i com a cosidora fou convidada a les noces. Es féu un gran convit i, segons vell costum, a l’hora de les postres tothom contà històries. La Blancaflor va demanar per contar-ne una i contà la seva història amb el príncep.

Aquest, de mica en mica, s’anà recordant de tot, i se li féu llum del que li havia passat. Quan la Blancaflor hagué acabat, volgué parlar ell i demanà un parer als convidats. Digué que si un home tenia una espasa molt bona, que li feia guanyar totes les bregues, i el treia de tots els perills, i moltes vegades li havia salvat la vida, i venia un moment que la perdia i, com que sense espasa no es pot anar, en cercava una altra, però que si quan ja tenia la nova, va tenir la sort de tornar a trobar la vella, ¿amb quina de les dues espases s’havia de quedar aleshores?

Tothom convingué que amb la primera, i aleshores el príncep afegí:

—Doncs, cavallers, la meva veritable esposa és la cosidora Blancaflor i no la princesa amb qui acabo de casar-me, car la història explicada per Blancaflor li va passar amb mi.

I la Blancaflor va passar a ésser reina i la princesa se’n tornà a casa.

I el qui no s’ho vulgui creure

que es posi dins de la carabassa

i que surti a ballar a la plaça.





Pere i el llop




i havia una vegada un petit pastor que es passava molt de temps cuidant de les seves ovelles i, com que a vegades s’avorria veient-les pasturar, molts cops s’empescava coses per a divertir-se.

Un dia, va decidir que seria una bona pensada divertir-se a costa de la gent del poble que hi havia per allà a la vora. S’hi va acostar i va començar a cridar:

—Socors! El llop! Que ve el llop!

Els vilatans, van agafar el que tenien a mà i corrents van anar a ajudar el pobre pastor que demanava auxili, però quan van arribar allà, es van adonar que tot havia estat un broma pesada del pastor. I es van enfadar, i molt!

Quan ja els vilatans se n’anaven, al pastor li va fer tanta gràcia la broma que va pensar en repetir-la. I quan els vilatans ja eren prou lluny, va tornar a cridar:

—Socors! El llop! Que ve el llop!

Els vilatans, en tornar-lo a sentir, van començar a córrer un altre cop cap on era el noi per auxiliar-lo, pensant que, aquest cop si, s’havia presentat el llop i realment necessitava de la seva ajuda.

Però en arribar on era el pastor, van veure’l per terra, rient de veure als vilatans córrer armats amb el que van trobar. Els vilatans, aquest cop es van enfadar encara més. I se’n van anar.

L’endemà, el pastor va tornar a pasturar amb les ovelles al mateix camp. Encara reia quan recordava córrer als vilatans. Però no va comptar amb que aquell dia si que va veure acostar-se el llop. La por li va enviar el cos. En veure que s’acostava cada cop més, va començar a cridar:

—Socors! El llop! Que ve el llop! Que se’m menjarà totes les ovelles! Auxili!

Però els vilatans, escarmentats del que havia passat el dia anterior, no en van fer cas.

El pastor va veure com el llop ja estava apunt de llançar-se sobre les seves ovelles, i cridava cada cop més desesperat: «Socors! El llop! El llop!». Però els vilatans en van continuar sense fer cas.

I va ser així com va veure, impotent, com el llop es llançava sobre les seves ovelles, ferint-ne unes quantes i enduent-se’n una per menjar.





En Pere sense por




i havia un noi anomenat Pere, que era molt valent. Havia sentit parlar moltes vegades de la por, però ell no sabia pas quina mena de cosa era ni si era com una mena de bèstia o d’herba o de pedra. Tenia moltes ganes de saber què era i un dia decidí anar-se’n pel món per veure si la trobava.

Caminant, caminant, se li féu de nit. Es trobava vora d’una casa i es féu càrrec de demanar-hi posada. Quan s’hi acostà, trobà molta gent que li aconsellaren que no hi anés pas, perquè hi havia la por que cada nit sortia. En Pere, tot content, digué:

—Precisament jo cerco la por, perquè m’agradaria conèixer-la.

La gent el va prendre per boig.

A la casa no hi havia ningú, i hi havia una taula molt ben parada amb bon menjar i bon beure. En Pere va sopar i després se’n va anar a dormir. Així que va haver apagat el llum, començà a sentir un catacric-catacrec, com d’ossos de mort, i ben aviat varen començar a caure del sostre, ossos i més ossos.

En Pere es va llevar, els va agafar i s’hi posà a jugar a bitlles.

A mig jugar va caure un cap de mort, i en Pere, que de tant jugar havia agafat set, el va agafar, se’n va anar al banc de càntirs, va omplir la calavera d’aigua i la féu servir de got. De seguida es va sentir un gran soroll de cadenes, i uns gemecs i crits esfereïdors, i en Pere va cridar:

—Qui vulgui res, que vingui!

Tot seguit es va presentar un home petitet, petitet, a qui en Pere preguntà què volia, i ell li contestà que havien fet unes obres a la casa i que no les havien pagades, i que moltes de les teules i rajoles eren seves i que les volia. En Pere li digué que se les podia emportar, però que el deixés dormir tranquil perquè tenia son. Es presentaren tota una colla d’homenets, que varen arrencar les rajoles i les teules que eren seves i se’n varen anar.

L’endemà tothom preguntava a en Pere com havia passat la nit, i aquest els explicà el que li havia passat. I en aquella casa ma més no s’hi va sentir soroll, i el seu amo, de content, va donar a en Pere una bossa de diners.

En Pere es tornà a posar en camí i a tothom que trobava preguntava:

—No em sabríeu pas dir si per aquí prop hi ha la por? Perquè la voldria conèixer!

I la gent el prenia per beneit. Va trobar uns que li digueren:

—Aneu a posar a l’Hostal del Passerell, i sabreu què és por.

En Peret, tot seguit se n’hi va anar. L’amo era geperut, el va rebre molt bé i li donà un gran sopar. Quan hagué sopat, li digué que li havia de tallar l’orella esquerra, car ell tallava una orella a tots els hostes que posaven a l’hostal, perquè havia de fer-se un ungüent per a poder-se guarir el gep de l’esquena, i necessitava per fer-lo tres-centes orelles esquerres, i que ja només n’hi mancava una, que era la d’en Pere. Aquest li replicà que no se la deixaria pas tallar, i que si es volia aplanar el gep, ja li aplanaria ell sense necessitat de cap ungüent, i li ventà un cop de porra al gep que li va rebentar, i de dintre en va sortir una grossa bossa de diners. El geperut quedà mort i en Pere se n’anà amb les dues orelles.

Caminant, caminant, se li féu vespre, veié una casa a prop, i se n’hi anà. Estava sola, i trobà al foc tres calderasses que bullien; damunt la taula tres panarros grossos com tres rodes de carro, i tres truites més grosses que la plaça de braus. En Pere tenia gana i menjà una mica d’escudella d’una caldera, una engruneta de truita, una miqueta de pa, però que amb tot i fer-se ell un gran tip, gairebé ni es va conèixer que ho havia tocat. Cercà llit per a dormir i trobà tres llitarros grans com tot Barcelona. Quan feia una estona que era al llit, varen venir tres grans gegants que es disposaren a sopar. Un d’ells digué:

—A mi m’han tret escudella de la caldera.

I un altre:

—A mi m’han escarbotat el pa.

I el tercer :

—A mi m’han agafat un cantonet de truita.

Els tres es varen enfadar molt i juraren que si trobaven el que ho havia fet el farien xixina.

Quan se’n varen anar a dormir, es trobaren amb en Pere, i en veure’l restaren parats i li digueren:

—No et fem por?

—Precisament això és el que jo voldria, que me’n féssiu, i, si voleu, ja me’n podeu anar a coure una mica de por, que de bona gana me la menjaré i així sabré què és.

Els gegants varen restar sorpresos, varen creure qui sap qui era i no el varen fer sortir del llit, i l’amo del llit on dormia en Pere hagué de dormir a terra.

L’endemà, al llevar-se, li digueren:

—Vols venir? Anem a matar enemics.

En Pere els seguí i es passaren el dia matant els enemics a mils de mils. Arribat el vespre, parlaren d’anar a dormir a casa, però en Pere digué que ell es quedava allí mateix, perquè així l’endemà podria començar més d’hora a tornar a matar enemics. Amb uns quants morts es féu com una barraca i es posà a dormir.

A mitjanit veié com una llumeta, cercà què era i es trobà amb una vellota que amb uns untets fregava el front dels enemics morts i els feia ressuscitar. En Pere la matà i li prengué la xicra dels untets. Quan tornaren els gegants els digué:

—Nosaltres sí que la fèiem bona; és clar que els enemics no s’acabaven mai, si nosaltres els matàvem de dia i una vellota amb uns untets els ressuscitava de nit.

I fil per randa els explicà el que havia vist. Els gegants no se’l van voler creure, però ell els digué que li tallessin el cap i que després l’hi tornessin a afegir i que amb els untets tornaria a quedar viu. Ho varen fer i, en efecte, quedà com abans, però els gegants no se’n donaven per prou convençuts. En Pere els proposà de fer la prova amb ells tres; s’hi varen avenir; els tallà el cap, però en tornar-los-els a afegir els el canvià l’un a l’altre i els posà el davant al darrera. Quan en tornar vius es varen veure d’aquella manera, els agafà una por tan gran que els tres varen morir. En Pere s’estirava els cabells perquè tothom tenia por, fins els gegants, i ell no en podia tenir.

Aquells gegants eren una mala gent, i el rei hauria donat qui sap què per treure-se’ls del davant. En saber que en Pere els havia mort, tingué gran alegria i com que era tan valent el volgué per gendre i li oferí la mà de la seva filla. La princesa que va saber que el gran desig d’en Pere era saber què era por, es proposà fer-la-hi conèixer. Una nit mentre dormia, el descotxà, posà al seu costat una greala d’aigua, hi donà un cop i esquitxà el ventre d’en Pere, a qui agafà una gran por i un gran esparverament, i digué:

—Ara, si em moro no em sabrà greu perquè ja he sabut quina mena de manera de cosa era això de la por.

I tururut

el conte està acabat

i dalt de la porta

hi ha un fust,

s’ha acabat;

amén Jesús.





CARME KARR





La campaneta




eu de saber, estimats nens, que la Campaneta, aquesta graciosa planta que, en venir el bon temps s’enrama arreu, arreu per jardins, murs i balconades, escampant la ufana de ses fulles verdes i de ses flors d’alegres colorits, era en altre temps una planteta humil que, arran de terra, estenia ses fulletes primes i punxegudes entre les que de tant en tant treia el caparró una campaneta pàl·lida.

Tot i la seva simplicitat, la campaneta aquella, era amiga d’ocellets, abelles i borinots, amb els quals tot sovint tenia llargues converses i als qui contava rondalles i contes.

Especialment tenia gran afecte a una bonica cadernera que havia fet el niu entre les branques d’un arbre no gaire llunyà al lloc on havia nascut la campaneta.

Aquesta se sentia tota amoïnada perquè de dies no havia vist la seva amiga, ni sentit el seu cant, quan de sobte, l’ocellet vingué a posar-se prop d’ella, amb un aire tot afligit.

—Què et passa, amiga Cadernera? —li preguntà la planteta.

—Ai! Si ho sabessis, Campaneta amiga! —respongué l’ocell—. Un dels meus fillets, aquell tan eixerit que començava a refilar tan alegrement, s’ha trencat un ala, i no pot moure’s del niu fins que estigui guarit. Cada dia em demana que li parli de tu, que li contaves tantes coses boniques. Prou treu el capar’o per la vora del niu, per si pot veure’t, però, pobrissó! No ho pot aconseguir… Està trist i enyorat, d’ençà que no veu si no el revés de les fulles…

—Alabat sia Déu! —exclamà la bona Campaneta—. Sí que em sap greu, ço que passa al teu fillet, i ja miraré si puc remeiar la seva pena.

I heus ací que la petita planta començà a estirar-se, estirar-se, arrapant-se a la terra, de cara al cel, amb tanta bona voluntat i aital desig de complaure el petit solitari, que el Nen Jesús, beneint-la des del firmament, li donà força i alè per arribar fins a la soca de l’arbre on niava la Cadernera. Un cop allí, començà a voltar el tronc, per tal d’arribar al niu.

I heus ací que quan fou dalt de tot, i veié sortir del niu el gentil caparró de l’ocellet malalt, qui es posà a cantar d’alegria, la Campaneta s’adonà que les seves fulles havien pres la forma d’un cor, i que ses floretes pàl·lides eren esdevingudes unes bellíssimes campànules de fines sedes blaves i roses, liles i morades…

I així fou premiada la bondat, la paciència i la insistència de la Campaneta humil.





De qui fou la culpa?




n dia una Llúdria va anar a trobar la Cabra negra, i li demanà si volia guardar-li els seus fillets, en tant ella anava al riu a cercar el sopar.

—No hi tinc cap inconvenient —respongué la Cabra negra—; podeu portar-me’ls; no us demano sinó que no us entretingueu massa, perquè tinc feina fora de casa.

—La Llúdria prometé tornar a bona hora, i marxà cap el riu, deixant la seva mainada a casa de la Cabra negra.

—Heus ací que quan va tornar ben carregada de peixets, es va trobar que tots els seus petits eren aixafats.

—Què és això? —exclamà furiosa—. Què heu fet dels meus fills?… com és que n’haveu tingut tant poc compte?

—Ah! —respongué la Cabra negra compungida—, amiga Llúdria, prou greu que em sap ço que ha passat, però vós sabeu que jo sóc el cap dels dansaires de guerra de la Jungla, i com he sentit el picot repicar el timbal en les soques dels grans arbres, ço que és senyal de preparar-se al combat, he hagut d’assajar-me per quedar bé del meu ofici. No m’he recordat de la vostra mainada, que corria escampada pel trespol; m’he posat a brincar i a dansar i l’he aixafat …

—Això no restarà d’aquesta manera —declarà tota irada la Llúdri—. Ara mateix me’n vaig a contar-ho al nostre Rei Salomó, i ja veureu el càstig que us donarà.

Tal dit, tal fet: la Llúdria va anar a queixar-se al Rei Salomó, qui va fer venir la Cabra negra a sa presència, per demanar-li si era cert que ella havia causat la mort dels fillets de la Llúdria.

—Si senyor Rei, he estat jo —respongué la Cabra negra—, però no ho volia fer.

—Explica’m com ha succeït semblant cosa —demanà el rei Salomó.

La Cabra negra confessà la veritat al Rei, i aquest, un cop l’hagué sentida, donà ordre de que el Picot es presentés davant seu.

Quan l’ocell hagué arribat, el Rei Salomó li demanà:

—Ets tu, Picot, que ha anat a repicar el timbal a les soques del bosc, donant la senyal de guerra.

—Sí senyor —respongué el Picot saludant el Rei—. Com que era la meva obligació fer-ho.

—I per què?

—Vostra Majestat sap prou que sóc el Cap dels Timbalers de guerra de la Jungla, i com he vist el Llangardaix treure el sabre, en senyal de combat, he fet ço que em pertocava a mi de fer, segons el meu ofici.

—Està bé, —digué el Rei—. Ara, que vingui el Llangardaix i expliqui per què hagué de treure el sabre.

Quan el Llangardaix s’hagué presentat al Rei, aquest li preguntà:

—Per que vas treure el sabre del combat?

—Senyor! —respongué el Llangardaix amb una gran reverència—. Vaig treure el sabre en compliment del meu ofici, perquè, com sabeu, sóc el Cap protector dels animals de la Jungla, i l’he tret perquè he vist la Tortuga portar la seva cuirassa de guerra en senyal de combat.

—A veure —digué el Rei—. Que vingui de seguida la Tortuga.

I quan aquesta s’hagué presentat, el Rei Salomó va demanar-li si era cert el que el Llangardaix havia dit.

—És cert, Senyor, és cert —respongué la Tortuga—, i si m’he posat la cuirassa de guerra, és perquè el gran Cranc s’havia armat de les seves forques en senyal de guerra …

—Que vingui immediatament el gran Cranc —exclamà el Rei Salomó.

Quan s’hagué presentat el gran Cranc, el Rei li va demanar perquè havia arborat les seves forques en senyal de guerra.

—Senyor Rei —respongué el gran Cranc—, vaig fer-ho en compliment del meu deure, perquè el Peix vermell, arborant la seva llança, va requerir-me per a lliurar combat.

El Rei envià a cercar el Peix vermell.

—Perquè has hagut de requerir el combat del gran Cranc? —li demanà el Rei.

—Senyor —respongué el Peix vermell—, si vaig arborar la meva llança i cridar al combat els meus companys de la Jungla, fou per a defensar els meus fills, que la Llúdria matava per emportar-se’ls per a sopar.

Entre els animals grans i xics que voltaven el rei Salomó, s’inicià una mena de murmuri.

En tant, majestuós en son mantell de porpra, el gran Rei Salomó prengué la paraula, dirigint-se a la Llúdria, que estava esperant el gran càstig a la Cabra negra.

—Ah! Ja ho has sentit, Llúdria? Tu ets la culpable de la mort dels teus fills. Tu sola, perquè si no haguessis anat a matar els fills del peix vermell, aquest no hauria hagut de demanar ajut per a defensar-los de tu, al gran Cranc, aquest a la tortuga, aquesta al Llangardaix, aquest al Picot, i aquest no hauria avisat a la Cabra negra, Cap dels Dansaires de guerra, per què, igual que els altres, es preparés per al combat. Llúdria, Llúdria, tu ets la culpable, i no puc punir la Cabra negra. Es la llei de la Jungla, que tots hem de respectar.

I la Llúdria, comprenent que el judici del Rei Salomó era just, se’n tornà cap a casa seva, al cap cot i la cua entre cames, prometent-se de no tornar més a menjar els fills d’altres mares.





El diamant i la gota de rosada




n bell diamant, que havia brillat en l’anell d’una princesa, jeia, perdut, en un prat entre margarides.

Un xic més amunt d’ell, una gota de rosada remolava tímidament, sospesa d’un bri d’herba. Dalt del cel, el sol del matí, brillava esplendorosament, i els seus raigs, posant-se en la pedra preciosa i en la fresca gota de ruixim, treien, d’ambdues, intenses fulguracions.

Embadalida, la gota de rosada, guaitava el diamant, no atrevint-se a dirigir-li la paraula, considerant-se massa humil per a tractar personatge de tan alt llinatge.

Heus ací que un escarabat, cobert d’una rica cuirassa amb reflexes d’or i maragdes, es passejava camp a través. Tan bell punt veié el diamant, comprengué que no era una pedra vulgar, car el seu esclat semblava que el feia palpitar de vida.

Se li acostà, i fent-li una gran reverència li digué:

—Senyor, permeteu a un humil habitant d’aquest prat, que us ofereixi l’homenatge de la seva alta consideració.

—Gràcies! —respongué el diamant amb eixutesa.

Alçant la testa, l’escarabat s’adonà aleshores de l’esclat que irradiava la gota de rosada; i assenyalant-la amb una de les seves antenes, amablement, afegí:

—Que bonica, i com brilla, la vostra germana! …

El diamant esclafí una rialla de menyspreu i respongué:

—Germana, dieu? I ara! Quina ximpleria! Que no teniu ulls, per ventura?… Germana meva aqueixa miserable gota de ruixim vulgar, ordinària, sense cap mèrit ni cap valor!… Aneu, aneu, ja no havíeu d’ésser un escarabat ignorat i groller! Feu vostre camí i deixeu-me en pau!

—Però, senyor!… em sembla que no n’hi ha per a tant cremar-se! La bellesa de la gota que damunt vostre resplendeix, a mi em sembla igual que la vostra!

—Bellesa, dieu? Resplendor? —exclamà el diamant amb indignació—. On s’és vist? Deveu voler dir «imitació»… i gràcies! I què és la imitació, sinó una cosa sense cap valor, ni cap durada?… A mi, tots m’admiren, em recerquen, em desitgen i reverencien, perquè posseir-me és tenir bellesa i fortuna alhora …

Parlant així, el diamant, irat, començà a espurnejar d’aital faisó, que el pobre escarabat, tot enlluernat, va fer-se enrere, en tant que la pobreta gota de rosada, amb prou feines si es sentia delit de viure després de tanta humiliació.

En aquell moment, una alosa, assedegada, davallant del col com una sageta, donà de bec contra la pedra preciosa.

—Ah! —exclamà decebuda—, jo que em creia que era una gota d’aigua, i no és sinó una pedrota lluenta!… La meva gola està tan seca, que temo morir de set si no trobo una gota de ruixim.

—Que és cas! —feu el diamant ferit, amb to de menyspreu burleta—. El món no s’aconsolaria mai de vostra mort, pobrissona!

En tant, la gota de rosada acabava de prendre una resolució.

—Acosteu-vos a mi, pobre alosa —digué senzilla i afable—. Puc servir-vos d’alleujament?

—Oh! —exclamà l’alosa alçant el caparró amb esperança, acostant-se al bri d’herba.

I obrint el bec amb ànsia, rebé a la gola assedegada la gota de ruixim, tota espurnejant de llum i de frescor, la gota beneïda i generosa que li retornava l’existència.

Ressonà un cant d’alegria; i en tant l’alosa es perdia en la blavor del cel radiant, l’escarabat murmurava, tot guaitant el bri d’herba orfe de la gota de rosada:

—Heus ací que mai més no oblidaré aqueixa lliçó! Què és la bellesa sense bondat?… Quelcom sense valor, res… una pedrota lluenta, perduda entre l’herba d’un prat solitari… La bondat és la veritable bellesa…

I girant l’esquena al diamant, d’inútil i vana formosor, tot xino xano, en son mantell d’or i maragdes, l’escarabat, filosòficament, reprengué sa passejada a través del prat florit, i se’n fou a dinar d’una fulla d’olorosa menta.





La mostela i el seu marit




a senyora Mostela, un dia, va portar al món un fillet, i digué al seu marit:

—Ves a cercar bolquers dels que a mi m’agraden, i porta-me’ls.

—I quina mena de bolquers són els que a tu t’agraden? —li preguntà el marit.

La senyora Mostela respongué:

—Els vull de pell d’Elefant.

El pobre marit, en sentir allò, restà tan parat que no sabia què fer, tement que la seva muller hagués perdut l’enteniment… No féu sinó repetir:

—De pell d’Elefant, dius?… De pell d’Elefant?…

Per tota resposta, la senyora Mostela va agafar el seu fillet i, deixant-lo en els braços del seu pare, se n’anà depresa, depresa, a trobar el Cuc de terra.

—Amic Cuc —li digué amb aire de persona amoïnada—, m’hauries de fer un gran favor: El meu terreny està ple d’herbotes; és molt necessari arrencar-les, i vinc a demanar-te que m’ajudis a remoure la terra.

—Prou… —respongué el Cuc—; precisament aquests dies estic desenfeinat.

I se n’anà xano, xano, cap a la terra de la senyora Mostela, a complir el seu desig.

Tan bell punt la senyora Mostela veié que el Cuc treballava amb gran delit, ella que se’n va anar a trobar la senyora Gallina.

—Mestressa —li digué—, el meu hort és ple de cucs que tot m’ho fan malbé; si hi féssiu una passejada, em sembla que no perdríeu pas el temps.

La senyora Gallina, gran llaminera de cucs de terra, en quatre gambades va plantar-se a l’hort de la senyora Mostela, no tardant en menjar-se el pobre Cuc, un bon jan treballador.

Quan la senyora Mostela veié la senyora Gallina ben enfeinada en picotejar la terra en recerca d’altres cucs, se n’anà a trucar a la porta de la senyora Guineu.

—Comare —li digué—, m’hauríeu de fer la mercè d’anar al meu hort, del qual se n’ha apoderat la senyora Gallina, sense el meu permís, no sabria pas com treure-la.

—Em ve molt bé —respongué la senyora Guineu—, me n’hi vaig de seguida, fa qui sap els dies que no he tastat ploma. Gràcies senyora Mostela, i… disposeu.

Pocs moments després, la Guineu havia escanyat la Gallina, i se l’estava menjant a l’ombra d’un roure.

Entre tant, la senyora Mostela se n’anà a trobar sa majestat el Lleó.

—Senyor —li digué, fent-li gran reverència—, sé que fa dies cerqueu la Guineu… La trobareu en el meu hort, menjant-se una Gallina.

El Lleó, enllepolit, furiós, se n’anà cap al lloc que la senyora Mostela li indicava, per tal de menjar-se la Guineu, ço que aconseguí tot just arribat.

Entre tant, la senyora Mostela se’n fou a visitar el Tigre, al qui trobà pel camí.

—Senyor tigre —li digué la senyora Mostela amb cara de bona persona—, permeteu que us doni un consell? No aneu per aquells indrets, perquè fa un moment hi he vist el Lleó, que en feia fugir tots els animals, dient-los que aquella terra era seva i que no consentia que hi anés ningú més.

—Com s’entén? —exclamà furiós el tigre—. Seva? Seva aquella terra? Mai no ho ha estat de seva, sinó meva… I ara mateix me’n vaig a treure’l d’allí a cops d’urpa.

I mentre el Tigre, cremadíssim, se n’anava a barallar-se amb el Lleó, la senyora Mostela corregué a demanar protecció a l’elefant, al que trobà escoltant els udols del Lleó i del Tigre en plena baralla.

—Què passa a la selva? —preguntà l’Elefant a la Mostela.

—Ai, senyor! —respongué aquesta, plorant a llàgrima viva—. Veniu al nostre socors! El Tigre i el Lleó, després d’apoderar-se del meu terreny i de matar el meu marit, ara cerquen els meus fills i a mi per a devorar-nos! Salveu-nos, senyor, vós que sou tan gran, tan fort i tan poderós!

—On són aquelles feres? —exclamà l’Elefant, posant-se en moviment—. Cuita, mostra’m el camí.

Sense malfiar-se de la perfídia de la senyora Mostela, el bon Elefant la seguí fent retrunyir la selva amb els seus bramuls.

La traïdora Mostela, que sabia el lloc on existia una trampa, posada pels caçadors d’Elefants, el guià per aquell camí, i el pobre animal caigué al parany i anà a parar mort al fons d’un barranc.

Allí la senyora mostela li tragué la pell, i la portà fins el seu cau, on el marit, encara estabornit, abraçava el seu fillet, esperant els bolquers que la seva muller havia anat a cercar.

La senyora Mostela, mostrant-li la pell de l’Elefant, li digué:

—No t’havia demanat bolquers de pell d’Elefant? Doncs ja ho veus, aquí els tens.

El pobre marit, qui mai s’havia cregut ésser més eixerit que la seva muller, va adonar-se que aquesta el deixava molt enrere… (cosa bon xic freqüent també entre altres marits i mullers). Es prometé de tenir-ho en compte per a l’esdevinor. I d’aquest fet, la gent acostuma a dir: «Viva com una Mostela».





El núvol




n un calorós matí d’estiu, damunt la mar s’alçà un petit núvol blanc, que va posar-se a flotar, lleuger i alegre, en el cel blau.

A baix, lluny, sota d’ell, s’estenia la terra bruna, endurida i clivellada per la sequera.

El núvol contemplava els treballadors inclinats penosament damunt dels camps recremats, en tant ell, sense capteniments, es gronxava venturós al grat de l’oreig. I, compadit, el núvol exclamava:

—Oh! Com voldria ajudar a aquella pobra gent!… Si jo pogués fer-los la tasca menys dura… fer reviure les fonts i córrer l’aigua en les rieres! Pobrets, tenen set i tenen fam, i ja no els resten forces per a treballar!

El dia creixia, i el núvol s’anava fent més gros. A la vegada, sentia cada cop més intens el desig d’ajudar els dissortats habitants d’aquelles contrades, on la calor es feia més feixuga i l’aire més dens. Els ol llençava foc amb sos raigs, i molta gent queia estesa a terra, sense valor ni coratge. Passats uns moments, es tornaven a aixecar per reprendre la tasca, car tots eren molt pobres i necessitaven el guany de cada dia per poder viure.

Sovint, alçaven la testa, enviant llurs esguards desesperats al gran núvol blanc, espès i flonjo, tot pompós entre ses glasses mareperlades; i semblaven implorar-lo, demanant-li ajut.

I tan trists eren els esguards d’aquella pobra gent, tanta eloqüència muda hi havia en posar-se en el núvol, que aquest, apiadat, començar a davallar lentament ver la terra.

De sobte s’aturà. Acabava de recordar que, un dia, tot just nat damunt les ones, havia sentit explicar que els núvols quan baixaven massa aprop de terra, es desfeien en pluja i morien.

Tingué por; i en lloc de seguir la davallada tan ansiosament esperada pels pobres camperols, el núvol va deixar-se anar per aquí i allà, reflexionant… i esguardant la terra, ple de dubtes.

Moments després, ses entranyes vibraren com d’una alenada de triomf:

—Homes de la terra assedegada, jo us ajudaré, a costa de la meva vida.

Aquesta resolució el féu meravellosament gran, fort i poderós. I talment com missatger de benedicció, planava majestuós damunt dels camps esberlats i de les boscúries sense fullatges, ressecades. Anava tornant-se immens, espès, obscur, i en l’ardent xafogor que d’ell eixia, homes i animals se sentien posseïts de terror. Els arbres es doblegaven sota d’ell i les flors cloïen llurs corol·les. No obstant, totes les criatures de la terra comprenien que en son sí es tancava llur salvació.

—Ja vinc! Ja vinc! —exclamava el núvol—. Rebeu-me, car vaig a donar-vos la meva vida per salvar les vostres.

Un llamp esfereïdor eixí del sí del núvol.

El tro commogué cels i terres, a la vegada que un amor immens omplia el cor del núvol.

Lentament, pausadament, baixà vers la terra damunt la qual es desfeu en torrentades benefactores. Aquella pluja generosa, era la mort del núvol, mes fou també la seva glòria.

Damunt del país que agonitzava, corregué com una alenada de vida i, un cop amansida la tempesta, al cel brillà regi, amb puríssims colors, l’Arc de Sant Martí, darrer adéu d’un amor prou gran i prou profund per sacrificar-se ell mateix.

Desaparegué finalment, l’Arc beneït, en tant sota la celístia, la terra i els seus fills renaixien, guardant en llur cor la memòria santa del núvol generós.

I esdevingué que, segons les lleis admirables de la Naturalesa, el bon núvol tingué la seva renaixença, car les gotes de pluja, penetrant terra endins, anaren a inflar les fonts i per mitjà dels rierols, dels petits i dels grans rius, tornaren a la mar, d’on havia nascut el núvol.





La petita Tulipa




na vegada hi havia una tulipa molt petitona, que vivia en sa caseta sota terra.

S’estava soleta i tranquil·la en l’ombra i el silenci.

Heus ací que un dia de primeries del mes de març, va sentir que trucaven a la porta de la seva caseta: Tap! Tap! Tap!

—Qui hi ha? —va preguntar:

—Sóc jo, la senyora Pluja —digué una veueta suau i un xic tristoia.

—I què voleu, senyora pluja?

—Entrar, Tulipeta; obra’m la porta.

—Ah! No! No us vull pas obrir, no us necessito pas —respongué la Tulipa.

Varen passar uns quants dies, fins que la Tulipa va sentir que tornaven a trucar: Tap! Tap! Tap!

—Qui demana? —féu.

Aquella veueta suau i un xic tristoia de la primera volta, respongué:

—Sóc jo, la senyora pluja que vol entrar.

—Altra vegada? Ja us vaig dir que no us volia obrir. Sou prou perfidiosa, tan mateix!

Tornaren a passar uns dies sense que la Tulipa es sentís molestada per ningú. Un matí, però, va adonar-se de què, d’enllà la porta venia un soroll un xic estrany: xu! xu! xu! I de cop, varen trucar.

—Qui hi ha? —preguntà la Tulipa des del seu cau obscur.

—Sóc jo, el senyor Sol —respongué una veueta clara i alegre—. Obra la porta.

—No, no! —respongué la petita Tulipa—. No es pot entrar. No us necessito pas.

I com ja no va sentir res més, seguí la seva videta tranquil·la i silenciosa en l’ombra.

Uns dies després, va tornar a sentir darrera la porta, aquell sorollet misteriós de l’altra vegada: Xu! Xu! Xu!

—Qui hi ha? —va demanar.

—El senyor sol que et demana que obris la porta, Tulipeta!

—Bah! Bah! Deixeu-me estar tranquil·la. No us vull pas obrir! —respongué tossuda.

Passaren encara dies, i la Tulipa sentí que començava d’enyorar-se d’estar en una casa tan estreta i tan fosca… De sobte, un matí va sentir que trucaven altre cop a la porta: Tap! Tap! Tap! Xu! Xu! Xu!

—Què és aquest soroll? Qui demana? —preguntà encuriosida.

Dues veuetes li respongueren alhora, una clara i alegre, l’altra susu i encara un poc tristoia:

—Som nosaltres, Tulipeta, els teus amics: la senyora Pluja i el senyor Sol, que volem entrar.

—I per què voleu entrar? —preguntà la Tulipa.

—Perquè l’hora és arribada —respongueren les veuetes amistoses—. Obre! Obre! No tinguis por, és per a bé teu que volem entrar a ta caseta d’ombra i silenci, on et migres i et ressecaries.

—Bé, doncs, —digué resignada la petita Tulipeta—, ja que heu vingut plegats us obriré… Quin altre remei em resta!

Prudentment, la Tulipeta obrí un xic la porta, i el senyor sol i la senyora Pluja es ficaren a la caseta plena d’ombra i de silenci.

La Tulipeta restà estorada …

El senyor Sol va agafar-li la mà dreta, la senyora Pluja la mà esquerra, i se l’endugueren de pressa, de pressa, amunt, amunt, fins dalt de tot. Un cop allí li digueren:

—Cuita, Tulipa, cuita, no t’entretinguis! Treu el caparró de sota terra! …

La petita Tulipa els va obeir, i de sobte, es sentí voltada de claror i sadollada de perfums, adonant-se de què es trobava al bell mig d’un parterre, en un formós jardí curull d’arbres, coberts de fulletes tendres. Arreu, arreu, es veien plantes escapollades, i arreu, arreu, voleiaven papallones i abelles, cantaven els ocells i murmuraven les aigües.

De cada fulla penjava, com un lluminós brillant, una gota de pluja, i els raigs de sol escalfaren el caparró rosat de la petita Tulipa.

Per damunt dels cants dels ocells, ressonaren veus alegres i argentines, i un estol de nens i nenes, s’escampà pel jardí.

De sobte, una nena d’ulls de miostis i rinxols daurats, s’atansà al parterre i veié la petita Tulipa, rumbejant el caparró color de rosa.

La nena cridà joiosa als altres infants I tots, vessant d’alegria, picaren de mans bo i cantant:

La Tulipa ha tret el cap,

ja ha tornat la Primavera!

Visca! Visca aquest bon temps

que el cor de tothom alegra.



I davant la joia dels infants, la petita Tulipa rosa, va sentir-se plena d’orgull, comprenent que el senyor Sol i la senyora Pluja l’havien treta de la caseta, silenciosa i obscura, perquè contribuís a la belles i a l’alegria de la més bella estació de l’any.





El present de Sant Pere




na vegada hi havia a Rússia un matrimoni de vells camperols, tan pobres, que ni pa tenien. Les males collites i els usurers sense entranyes, els havien deixat sense un bocí de terra. D’altra part, com que eren tan vells, ningú no els donava feina.

Mig morts de gana, varen determinar un dia anar al bosc en cerca de quelcom per a menjar. Allí, feren una bona replegada d’aglans caiguts, i se l’emportaren cap a llur isba.

Era aquesta una mísera cabana de troncs d’arbre, mal ajustats pel temps i la intempèrie, però així i tot era un aixopluc que la parella de vellets s’estimava molt.

Un cop tornats a casa, els vellets es posaren a menjar les glans. Heus ací que un d’ells va caure a terra, i s’enfonsà entre les fustes mal ajustades del trespol.

Varen mirar de treure’l, però fou endebades; s’hi havia encastat terra endins, i els vellets determinaren de deixar-l’hi.

Passaren un parell de dies, i un matí, en llevar-se, la velleta va adonar-se que d’allí on havia desaparegut la aglà eixia una branca d’alzina tota coberta de fulles tendres, d’un verd maragdí.

Els dies anaren passant, i la branqueta creixia, creixia dintre la cabana, talment, que abans que els vellets haguessin acabat la provisió d’aglans que havien portat del bosc, una bonica alzina havia arribat a tocar amb les seves branques el sostre de la cabana.

Ço, veient, la velleta, tota contenta, digué al seu marit:

—Mira, Nicolau, convindria que fessis un forat a la teulada per tal que l’alzina pogués eixir fora, com sembla ésser el seu propòsit.

Anirà creixent, creixent, i ens donarà aglans, que així no ens caldrà d’anar-los a cercar al bosc.

El vellet seguí el consell de la seva dona, i molt aviat, la miraculosa alzina esdevingué un arbre altíssim, amb fortes branques cobertes de fulles i de fruits, les que estenia per damunt de la petita isba.

Un dia que els bons vellets s’estaven asseguts escoltant el cant dels ocells que poblaven les frondoses branques, el marit digué a la seva dona:

—Escolta, Kàtia. Això que ens ha passat amb aquest arbre, no et sembla que és cosa del bon Déu?

—Es clar! —respongué la dona—. Com és possible pensar altra cosa?

—Doncs bé. Et faig saber que, essent cosa del Cel, tinc pensat d’anar-hi a fer una visita.

—Saps, Nicolau, que sembles trastocat?

Però el vellet ja havia començat a enfilar-se branques amunt de l’alzina meravellosa, sense fer cas de les paraules de la seva dona.

Amunt, amunt, de branca en branca, el bon Nicolau arribà al cim de l’arbre, entre núvols color de mareperla. Davant seu, resplendia més que el sol, la lluna i l’estelada plegats, una gran portalada d’or, clavetejada de diamants.

Tímidament, el vellet, bon xic corprès, va trucar-hi. Al cap d’una estona, la porta s’obrí, i aparegué Sant Pere, amb la clau d’or a la mà.

—Què se t’ofereix, bon vellet? —va demanar l’Apòstol.

En Nicolau, aleshores, va explicar al Porter celestial, tot el que els havia passat a ell i a la Kàtia.

Després d’escoltar-lo atentament, Sant Pere se n’entrà cap dins del cancell, del qual sortí al cap d’una estona, portant una capsa voluminosa a les mans.

—Aquí tens això —digué lliurant el present al vellet—. Com tu i la teva dona heu estat sempre gent de bé; com mai no heu dit mentides, ni calumniat, ni envejat ningú; com cada nit us adormiu després d’encomanar-vos a Déu i us desperteu saludant sa Divina Providència, el bon Déu us afavoreix amb aquest present. Procureu servir-vos-en per al bé, seguir sempre essent bons, i tenir fe.

El vellet va sentir-se tan content de les paraules de Sant Pere com del misteriós present, i reverenciant de tot cor, sense demanar cap més explicació, reprengué de branca en branca, carregat de la capsa, la davallada.

Arribat que fou dintre de la cabana, trobà la seva pobra dona feta una mar de llàgrimes, guaitant enlaire i tremolant d’angúnia pel resultat del viatge tan audaç, emprès pel seu marit.

Obriren la capsa i tragueren d’ella un gall que tenia la cresta d’or, i un molinet d’argent amb pintes blaves, la cosa més bonica del món.

Mentre el gall, tot satisfet després de voltar per la isba, s’instal·lava dalt d’una branca de l’alzina, els dos vellets es miraven l’un a l’altre un xic confosos, sense saber què fer.

—Escolta, Kàtia —digué per fi en Nicolau—… si mengéssim uns quants aglans… tinc una gana!

—Jo també —respongué la velleta—, però… ben mirat, penso que per alguna cosa, Sant Pere t’ha donat aquest molí. Ara veurem.

Tant aviat dit com fet. Kàtia va començar a fer rodar el mànec del molinet, i amb gran sorpresa d’ambdós vellets, a cada volta de roda, eixien coques i pastissos cruixents, daurats i olorosos, que eren la cosa més exquisida del món.

Temps després, heus ací que un dia, un gran senyor d’aquells que en aquell país s’anomenen Boiards, anant de cacera, es detingué a la porta d’aquella isba tan estranya, de la qual sortia una magnífica alzina.

Trucà i sortí a obrir la Kàtia.

—Bona gent —digué el Boiard—; vaig extraviat en aquestes boscúries. Tinc gana i tinc set. Em podríeu donar un xic de menjar i de beure?

—Prou —respongué la vella, fent-li una gran reverència—. Entreu, senyor, si us plau. Som pobres, però podem donar-vos unes coques i uns pastissos més bons que els millors que hagueu tastat en la vostra vida.

Féu rodar el molinet, i serví al Boiard un gran plat de coques i pastissos que deien mengeu-me.

El gran senyor, que trobà tot boníssim, demanà als vellets quants diners volien del molinet, que tenia desig d’adquirir.

—Cap diner, senyor —digueren els vellets. No el vendríem per tot l’or del món, car és un present del cel.

Aquell Boiard era envejós i cruel. Després d’insistir en va, en un descuit dels vellets, agafà el molinet, se’l ficà sota la capa, i fugí de la cabana, corrents a través del bosc.

Cal imaginar la pena que sentiren els pobres vellets en adonar-se d’aquell indigne robatori! Es posaren a plorar desconsoladament, quan de sobte varen sentir el gall de la cresta d’or, que els deia:

—No ploreu més. Vaig a atrapar aquell malvat i us prometo no tornar sense el molinet.

I, d’una volada, se n’anà darrera del Boiard, al qual aconseguí atrapar quan tot just es tancava al seu castell.

Aleshores el gall, es va posar dalt del portal, cridant d’una veu tan poderosa que se sentia per tot arreu:

—Kikirikik, kokorokok! Boiard, boiard, lladre, més que lladre, torna el molí d’argent amb pintes blaves que ens has robat!

Fins qui sap el lluny, retrunyia la veu del gall, i furiós, el Boiard donà ordre als seus criats que l’agafessin i el tiressin al pou.

Després de molts treballs, finalment, els criats varen agafar-lo i el tiraren dintre del pou.

Un cop allí dins, el gall digué:

—Bec meu, bec meu, beu-te tota l’aigua del pou!

I bevent, bevent, heus aquí que va assecar el pou.

Acabada aquesta feina, eixí al defora i se’n tornà cap al castell del Boiard, posant-se al bell mig del balcó de la sala principal, des d’on es posà altra vegada a cridar:

—Kikirikik, Kokorokok! Boiard, Boiard, lladre, més que lladre! Torna’ns el motí d’argent amb pintes blaves que ens has robat!

El Boiard, més furiós que mai, en sentir aquells crits, manà altra vegada que agafessin el gall i el tiressin al forn cremant.

Però un cop dintre del forn, el gall començà a dir:

—Bec meu, bec meu, buida tota l’aigua del pou i apaga el foc d’aquest forn!

I, és clar: l’aigua va apagar el foc i el gall se’n volà altre cop.

Es va ficar en la gran sala del castell, on el Boiard celebrava una gran festa, a la qual havia convidat a molta gent, per a obsequiar-la amb les coques i pastissos del molinet meravellós, que, a posta havia instal·lat al bell mig de la taula.

El gall, un cop dalt d’un moble, es posà a cridar:

—Kikirikik, Kokorokok! Boiard, Boiard, lladre, més que lladre! Torna’ns el motí d’argent amb pintes blaves que ens has robat!

En sentir els crits eixordadors, tots els convidats, comprenent que el gall deia la veritat, varen marxar, fent grans menyspreus al Boiard, del qual deien:

—És un lladre! És un lladre! No el volem per amic ni per conegut.

Aleshores, el gall va agafar el molinet amb les potes, i d’una envolada, el va portar a la isba, on va trobar els pobres vellets encara més desconsolats per la temença d’haver perdut, a més del molinet, que els era vida, el gall, que els era companyia.

No cal dir amb quines alegries ho retrobaren tot alhora!

Entre tant, el Boiard, desesperat, veient-se abandonat de tothom, es va tirar de dalt abaix de la més alta torre del seu castell.

I és de suposar que un cop mort, la seva ànima no sabé trobar, com el bon vellet, la porta del cel.





CHARLES PERRAULT (París 12 de gener del 1628 — París 16 maig 1703). Va començar a estudiar literatura en el col·legi «Beauvais» de París, però es va diplomar en dret i va començar a exercir com a advocat el 1651, tot i que a partir del 1683 es va dedicar plenament a la literatura. Tot i que va escriure algunes obres per a adults, com ara el poema «El segle de Lluís el Gran», que va provocar grans controvèrsies en la seva època, es va fer famós sobretot per a recollir contes de tradició oral i publicar-los en un llibre, anomenat «Històries o contes del passat» (1697), o també «Contes de la mare Oca», nom que li ve donat pel dibuix que apareix a la portada, amb el que va fundar un nou gènere literari, la fabula. Destaca que en els seus contes, hi acostuma a haver una lliçó, i el final de la història sempre es feliç, encara que en la versió oral no ho fos.





FREDERIC MISTRAL (Malhana 8 de Setembre 1830 — Malhana 25 de Març 1914) és un dels autors cabdals de la literatura occitana. Va ser un dels fundadors del Moviment «felibritge», moviment que promou la recuperació de la Llengua i Cultura occitana des de la seva creació. La seva obra cabdal és «Mireia» (Mirèlha en occità), obra que va trigar 8 anys en escriure, una història d’amor comparable a la coneguda «Romeu i Julieta». El 1904 va rebre el premi Nobel de literatura. Des d’aleshores en anglès la llengua occitana es coneix com a «Provençal», doncs aquest era el dialecte en el que escrivia Frederic.





JACOB GRIMM (Hanau 4 de Gener del 1785 — Berlín 20 de setembre del 1863). WIHLEM GRIMM (Hanau el 24 de febrer del 1786 — Berlín, 16 de desembre del 1859). Entre els dos van escriure «Contes per a nens i familiars» (1812) i «Llegendes populars alemanyes» (1816). Els seus treballs de recuperació filològica inicien el seu estudi sobre la lingüística i la cultura alemanyes. Van començar el 1819 una «Gramàtica alemanya», que no varen poder acabar, però tot i això té una importància transcendental en la filologia alemanya. Les seves històries recullen contes tradicionals orals de la cultura alemanya, i també altres de versionats, com és el cas d’en Patufet. (La versió aquí publicada correspon a la dels Germans Grimm).





HANS CHRISTIAN ANDERSEN (Odense — Dinamarca, 2 d’abril de 1805 - Rolighed, 4 d’agost de 1875). Va ser un nen molt emotiu que patia tota classe de pors. L’any 1816, a la mort del seu pare, va començar a treballar com a aprenent d’un sastre i després en una fàbrica de tabac, A l’edat de catorze anys va marxar cap a Copenhague i va treballar al teatre fins que Collin, un director de teatre i membre influent del govern, el va ajudar perquè comencés a estudiar. Vivia a casa del director de l’escola que sovint s’enfadava amb ell a causa del seu caràcter hipersensible i feble. Més tard, també gràcies a Collin, va entrar a la Universitat de Copenhague, on va acabar la seva formació. A partir del 1831 va viatjar molt per Europa (tota la seva vida va ser un viatger apassionat) i una visita a Alemanya va inspirar el primer dels seus relats de viatges. Més endavant en va fer sobre Suècia, Espanya, Itàlia, Portugal, l’Orient Mitjà… No obstant, la fama d’Andersen es basa en els seus contes de fades i en les històries escrites entre el 1835 i el 1872. En els primers contes que va publicar explicava històries que havia sentit de petit, però gradualment va començar a crear les seves pròpies. Durant tota la seva vida, Andersen va escriure més de cent seixanta contes, que han estat editats en més de cent idiomes. Va morir a casa seva a Rolighed, el 4 d’agost de 1875.





ISOP (Grècia, s. IV aC). Faulista i moralista grec, sobre ell només hi ha referències incertes. Aristòfanes el considera atenenc i Sodies afirma que va néixer a Samos, Sardes, Mesembria o Cotaedum. Se’l coneix com el creador de la faula, que es diferencia del conte transmès per tradició oral per la seva gran saviesa. Segons els biògrafs, és esclau de Samos, que li concedeix la llibertat pel talent que demostra, tot i que segueix vivint a casa seu com a amic i conseller. Viatja per Àsia, Grècia i Egipte. En la cort de Cressus es fa amic de Soló. S’estima que les seves faules, escrites en grec, sobrepassen les 200 . Moltes no tenen antecedents en altres literatures per la seva originalitat, tot i que en algunes s’hi poden distingir elements o arguments sànscrits, perses, egipcis i orientals. Els grecs usen les faules d’Isop per a formar als seus alumnes. Demetri de Falèron (325 a. C.) les col·lecciona i les ordena sota el títol de «Logon Aisopeion Sygnago». Es creu que Fedre les va traduir al llatí, en prosa. La recopilació més popular de les faules d’Isop és obra del monjo Planudes de Constantinoble, que les redacta el segle XIV, a partir dels escrits de Demetri o de la literatura egípcia, índica, aràbiga o persa.





JEAN DE LA FONTAINE (Chateaux-Thierry 8 de Juliol de 1621 — París el 1695). Lafontaine va ser un dels grans fabulistes de la història, tal com Isop ho va ser pels seus inicis. Va estudiar dret fins a tercer, on va aprendre sobretot llatí, però no es va interessar pel grec, fet del que se’n va penedir més endavant quan va necessitar llegir texts antics d’Isop, i només va poder accedir a la traducció llatina. El 1641 entra en un monestir, on es dedica sobretot a la lectura, però la vida allà no li agrada i l’abandona 18 mesos desprès. Llavors retorna als seus estudis d’advocat, i es llicencia el 1649. Mentrestant, el 1647 el seu pare l’obliga a casar-se amb Marie Héricart, de 14 anys. No arriba a ser mai del tot feliç, tot i tenir un fill, Charles, el 1653. El 1652 «hereda» la feina del seu pare, una feina feixuga a la que renuncia el 1672. Durant aquesta època, quan pot es desplaça contínuament a París, on s’ajunta amb els grups més rics i llibertins de l’època. Poc a poc se li desperta el seu interès per la poesia i acaba traduint l’Eunuc de Térence (1654), escrivint una comèdia (Clymène 1659) i un poema (Adonis 1659). En aquesta època entra al servei de Nicolas Fouquet, aleshores superintendent de finances del Rei. Durant aquesta època escriu una trentena de poemes. Amb el temps Fouquet va caure en desgràcia, i certs cortesans se li van posar en contra. Lafontaine va ser el seu defensor més fidel, el que li va valer l’enemistat del nou superintendent i del mateix Lluís XIV de França. En aquesta època entra en contacte amb Molière, Boileau i Recine, i escriu «Els amors de Psique i Cupido» (1669). Per poder defugir de les seves enemistats a la cort, va ser el protegit de diferents duquesses, la de Bouillon i la d’Orleans. El 1684 entra a l’Acadèmia Francesa, no sense dificultat, però allà sap guanyar-se amics, a més de ser un acadèmic excel·lent. Allà hi fa amistat amb Boileau, Perrault i Furetière. Fontaine va escriure 243 faules, i tot i que molts consideren que no va inventar res, i només es va basar en faules antigues existents, de fet les va escriure en un llenguatge pla, rimat.





JEANNE MARIE LEPRINCE (Rouen 1711 — Chavanod 1780). Serà recomanada com a institutriu en la cort de Lorena, a Lunéville, on realitzarà les funcions de dama de companyia i professora de música, impartint també classes als més petits. Casada amb M. de Beaumont, viu un matrimoni desgraciat que aviat serà declarat nul. En 1748 apareix la seva primera obra El Triomf de la veritat o Memòries de madame de La Villette. El 1750 crea el que ella mateixa anomena Magasins (Magatzems) inspirant-se en diaris anglesos. Aquests són tractats d’educació per a xiquets, adolescents i dames. Funda llavors El Nouveau magasin français, col·lecció literària i científica destinada a la joventut. Entre 1750 i 1780 apareixen quatre volums, d’entre els quals els més coneguts són Le Magasin des enfants (El Magatzem dels xiquets) publicat en 1757, que inclou La Bella i la Bèstia, Le Magasin des adolescents (Magatzem de les senyoretes adolescents) (1760), Le Magasin des pauvres (Magatzem dels pobres) (1768).





JOAN AMADES (Riudoms, 1890 — Barcelona, 1959). Fill d’una família molt humil, Blai i Teresa, va passar els dos primers anys de la seva vida al poble natal del seu pare: Bot. Estudià a l’escola «Victor Hugo» del seu barri fins els nou anys en que deixa l’escola per treballar en el negoci familiar de draps que tenien als Encants. Tres anys més tard al comprar una altre parada prop del Mercat de Sant Antoni, va deixar d’estar amb els seus pares i s’hi va instal·lar, on es va dedicar a la compra i venda de llibres. El 1931 va contraure matrimoni amb Enriqueta Mallofré. La seva dificultat de visió la va poder substituir amb l’ajuda de la seva cunyada Consol. Ella li llegia, li repassava els escrits i proves d’impremta. El 1930 va començar la preparació del Diccionari de la Dansa que restà incomplet a causa de la guerra civil espanyola. El 1933 començà a publicar la «Biblioteca de tradicions Populars» que amb 42 volums va assolir un gran èxit que, no per inesperat, era just i merescut. Quinze anys de recerca li van permetre reunir una gran quantitat de dades sobre la saviesa popular. Aquest mateix any començà una important col·laboració setmanal amb Ràdio Associació de Catalunya (actualment RAC 105) que va durar sis anys. Feia una xerrada sobre costums populars, tradicions i llegendes del carrers antics de Barcelona i que més tard va publicar sota el nom de «Històries i Llegendes de Barcelona. Passejada llegendària pels carrers de la ciutat vella».





OSCAR WILDE (Dublín, 1854 — París, 1900). Fill d’un cèlebre cirurgià irlandès i d’una mare escriptora, va estudiar al «Trinity College» de Dublín i a Oxford. Deixeble de Walter Pater i molt influenciat per Whistler, el 1891 va publicar una serie d’assajos que li van donar peu a considerar-se un dels màxims representats de l’esteticisme, els aspectes més fascinants i exquisits va posar de manifest tant en la seva obra com en la seva vida. El seu rebuig a les convencions i el seu comportament extravagant el van fer famós en els ambients mundans de París, Londres i Estats Units (on el 1882 va realitzar una brillant gira de conferències). Casat amb Constance Lloyd, amb la que va tenir dos fills, va dirigir «The Woman’s World», revista de marcada tendència feminista, i va donar a l’impremta un text en oberta defensa del socialisme («The Soul of Man under Socialism»). Després de publicar un volum de Poemes (1881), els cèlebres relats (El príncep feliç, el 1888, El crim de Lord Arthur Savile i altres narracions, 1891) i la seva única novel·la, «El retrat de Dorian Grey», considerada una de les seves obres mestres, va triomfar com a autor teatral: «El vànol de Lady Wndermere» (1892), «Una dona sense importància» (1893) i «La importància de dir-se Ernest» (1895) són mostres exemplars del seu enorme talent i de la sutilesa dels seus irònics diàlegs. Poc després de complir quaranta anys, quan es trobava al cim de l’èxit, la fortuna va abandonar-lo de forma tràgica i irreparable : El 1895 el marqués de Queensberry, Pare de Lord Alfred Douglas, amant de Wilde, va començar contra l’escriptor un procés per ultratge a la moral. Després de complir dos anys de condemna a la presó, primer a Wnadsworh i després a Reading (on va escriure «La balada de la presó de Reading» i «De profundis»), va marxar cap a París on va morir l’any 1900 completament pobre.





RAMON LLULL (Mallorca 1230 — Mallorca (o Tunis) 1314). Autor mallorquí mundialment conegut, provenia de família noble de l’Illa de Mallorca. Va tenir una vida força liberal i despreocupada fins que, amb 35 anys, escrivint un poema d’amor per a una dona (que no era la seva muller), comenta que se li va aparèixer 5 vegades Jesucrist, demanant-li que abandonés tot i es dediqués a predicar i convertir als no creients. Fou a partir d’aquest moment en que començà una obra literària sense igual, primer en llatí, després en català i traduint a l’àrab, per tal que els musulmans el poguessin entendre i llegir. Va ser el primer que va proposar crear escoles d’idiomes per a preparar futurs missioners en terres estranyes, aprenent les llengües i cultures foranies per a poder predicar millor. Tot i que la seva obra avarca molts camps, els relats pels que apareix aquí són deguts a la seva obra «El llibre de les bèsties», un recull de contes i rondalles on Ramon Llull exposa la seva idea del que és el «mal governar», expressada en un món d’animals que caricaturitza el dels humans, i es creu que va ser escrit per tal d’instruir a reis.





CARME KARR (Barcelona, 16 de març de 1865 - 29 de desembre de 1943) fou periodista, escriptora, feminista, pacifista, musicòloga i publicista. Va ser una de les promotores més avançades del feminisme català de principi del segle XX, com Dolors Monserdà, amb qui col·laborà. El seu feminisme, que advocava per dotar les dones d’eines que les capacitessin tant per a l’exercici d’una professió com per a la igualtat de drets, va quedar àmpliament exposat a Feminal —suplement de La Il·lustració Catalana—, revista que dirigí des de 1907 fins al 1917 i on també signava amb el pseudònim Joana Romeu. També va col·laborar al Diario de Barcelona, La Veu de Catalunya, Or y Grana (1906-1907, on defensà la causa de Solidaritat Catalana), Ofrena (1916-17), La Mainada (1922-23), La Actualidad, Día Gráfico i Las Provincias de Valencia, de vegades amb el pseudònim de Xènia, que feia al·lusió al Xènius d’Eugeni d’Ors, amb qui polemitzà a Joventut. El 1902 publicà a Joventut les primeres narracions signades amb el pseudònim L’Escardot i Una liceista, a les quals seguirien els reculls en prosa Volves (1906) i Clixés (1906), la seva millor obra, novel·la centrada en la problemàtica de la dona de la mitjana burgesia, i les obres teatrals Un raig de sol (1908), Els ídols (1911) i Caritat (1918). Altres obres seves són la novel·la La vida de Joan Franch (1912, premiada als Jocs Florals amb la Copa del Consistori i editada per Lectura Popular), i les de narrativa infantil: Contes de l’àvia (1934), Garba de contes (1935), El libro de Puli (1942), Nick (conte de mitjanit) (1931), Cuentos a mis nietos (1932) i un llarg etcètera.





