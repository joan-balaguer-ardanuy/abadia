Se suposa que els clàssics no envelleixen, que no passen mai de moda. Però també tenen els seus alts i baixos. Jordi de Sant Jordi n’és un clar exemple. Elogiat pels seus contemporanis i considerat un dels autors més rellevants de la poesia catalana de tots els temps, avui és pràcticament un desconegut. En part perquè la seva obra, escrita en occità, ens costa d’entendre. I també, no ens enganyem, perquè tot allò que sona a poesia medieval ens espanta. L’Editorial Barcino, un cop més, ens ho posa fàcil i ens ofereix una versió al català actual de la poesia de Jordi de Sant Jordi. El volum inaugura la nova col·lecció «Tast de Clàssics», que precisament vol acostar als lectors els autors i títols més destacats de la literatura catalana antiga des d’una sensibilitat contemporània. En aquesta ocasió, l’adaptació ha estat a cura de Carles Duarte, poeta i traductor de llarga trajectòria.





Jordi de Sant Jordi





Poesia


Versió de Carles Duarte

Tast de clàssics - 01



ePUB v1.0

Papallona 01.09.21





Títol original: Poesia

Jordi de Sant Jordi, 1424

Versió i adaptació: Carles Duarte, 2011

Edició digital: Papallona (v1.0)

ePUBCat base r1.3





INTRODUCCIÓ


Jordi de Sant Jordi és un dels poetes més interessants dels primers vint-i-cinc anys del segle XV. Tot i que Ausiàs March ja fa el pas de construir la seva formidable obra poètica des del català, Jordi de Sant Jordi va escriure la seva encara en occità. Juntament amb altres autors, com Andreu Febrer, protagonitza el darrer reviscolament medieval de la literatura trobadoresca, encara que ho faci amb un esperit d’innovació tant en les formes com en la mirada literària. Jordi de Sant Jordi no es limita a reproduir o a imitar els models clàssics del gènere. Ara bé, la poesia de Jordi de Sant Jordi és plena de referències a la tradició trobadoresca que reprèn. La tensió amorosa concebuda des dels ideals de l’amor cortès, que tendeix a la idealització de la dona amada, és present arreu dels versos de Jordi de Sant Jordi, però també hi trobem altres fonts d’inspiració relacionades amb aspectes de la seva experiència personal, com, al poema XIV, el seu empresonament arran de l’atac de Muzio Attendolo Sforza a la Nàpols d’Alfons el Magnànim, o els exercicis d’experimentació formal de la coneguda Cançó d’opòsits, el poema XV.

Als seus poemes, hi veiem un home del seu temps, que encarna els ideals i les pulsions d’una Edat Mitjana que anava deixant pas al Renaixement. No podem entendre plenament la personalitat literària de Jordi de Sant Jordi sense tenir en compte els trobadors, però també coneix de prop l’obra de Petrarca i l’anomenat dolce stil nuovo, i és notòria alhora, a més, al poema XVIII, l’aproximació a Ovidi.

A diferència del que succeïa amb altres poetes contemporanis seus que formaven part de famílies prestigioses, com Andreu Febrer o Ausiàs March, la trajectòria vital de Jordi de Sant Jordi resulta singular: nascut a València a la fi del segle XIV, era fill d’un esclau morisc i, com ens explica en un dels seus poemes, «petit i lleig de fesomia». I tanmateix la seva intel·ligència, el seu coratge i el seu talent van fer que destaqués dins la cort barcelonina de la reina Margarida de Prades, vídua de Martí l’Humà, i com a home de confiança i cambrer del rei Alfons el Magnànim.

Tenim notícies de la vinculació de Jordi de Sant Jordi amb el Magnànim ja de l’any 1416, immediatament després que el rei succeís el seu predecessor, Ferran d’Antequera. Es tracta de la intercessió que els reis, Alfons el Magnànim i Maria de Castella, fan perquè Isabel, germana del nostre poeta, fos acceptada al monestir cistercenc de la Saïdia de València. I es conserva un seguit d’altres documents posteriors relatius a Jordi de Sant Jordi, sempre fruit de la seva relació de proximitat amb el Magnànim. Trobarem també Jordi de Sant Jordi l’any 1420, juntament amb poetes com Ausiàs March i Andreu Febrer, a l’expedició del Magnànim a Còrsega i Sardenya. Precisament va ser aleshores que el rei li va concedir l’alcaidia del castell de la Vall d’Uixó.

Posteriorment, el ja esmentat poema XIV, Presoner, musicat i cantat magistralment per Raimon, ens el situa a la cort del Magnànim a Nàpols, on va ser fet presoner pel condottiere Sforza en una incursió a la ciutat el 30 de maig de 1423. Alliberat al cap de poc temps, sabem que Jordi de Sant Jordi va morir, encara jove, el 18 de juny de 1424.

Un dels testimonis més eloqüents de la dimensió literària de Jordi de Sant Jordi, ens el forneix Íñigo López de Mendoza, marquès de Santillana, al seu poema Coronación de Mossén Jordi, un tribut a l’amistat juvenil que els va unir. El Marquès de Santillana es refereix també a Jordi de Sant Jordi en una de les seves obres cabdals, el Proemio e carta a Pere el Conestable de Portugal, on l’elogia com a «caballero prudente» que «compuso asaz hermosas cosas» i on ens explica que interpretava els seus poemes, perquè «fue músico excelente».

El nostre coneixement dels clàssics medievals és el fruit del treball pacient i fecund dels qui han estudiat amb exigència filològica i passió científica un món que avui, gràcies al seu esforç reeixit, coneixem aprofundidament, més enllà del territori incert de les llegendes i els mites. Jordi de Sant Jordi és un escriptor que ocupa un lloc destacat dins la nostra literatura com a conseqüència sobretot de la labor exemplar realitzada per les successives edicions de Martí de Riquer i Lola Badia, d’una banda, i, de l’altra, per la més recent d’Aniello Fratta, que va fixar el text que hem pres com a punt de partença i que reproduïm al costat de la nova versió. Sense la seva contribució decisiva, aquest text modernitzat que avui presentem no hauria estat de cap manera possible. El nostre reconeixement, doncs, i la nostra gratitud. Escau, a més, de celebrar i valorar l’excel·lent traducció castellana de Jordi de Sant Jordi duta a terme pel prestigiós filòleg i poeta José María Micó, que hem tingut present com a referència complementària per l’encert de les decisions que sovint s’hi han adoptat. Confiem que aquesta edició que ara posem a disposició dels lectors sigui una invitació a estimar i llegir la poesia de Jordi de Sant Jordi sense les dificultats que per als no especialistes representava l’occità literari en què va plasmar una poesia d’una bellesa i d’una intel·ligència extraordinàries, que manté la seva vigència, tot i els segles que ens en separen.

Carles Duarte i Montserrat





I.

DANSA I ESCONDIT

DANÇA E SCONDIT





I

És tant el mal que em feu sofrir

quan no em creieu, dona preuada,

que del cert us amo lleialment,

que el cor del cos se’n vol sortir.



Tant són li mals que·m fay soffrir

com no·m cresets, dompne valén,

que de cert vos am leyalmén,

que·l cor del cors me vol sortir.

II

El dia que vaig veure-us la bellesa,

tot d’una vaig començar a amar-vos,

el meu cor no va poder allunyar-se

de vós ni un instant per cap altra.

Creieu-me, doncs, que cap més desig

no tinc ni cap altre pensament,

sinó que pugui lleialment

estimar-vos i servir-vos.



Lo jorn qu·yeu vi vostre cors gay,

al prim que·m mis en vos amar,

mon cor no poch, certes, lunyar

de vós un punt per altre may;

donchs, cresatz me qu·àls no desir,

ne tench nulh autre penssamén,

mas sol qu·yeu puscha finamén

a vós amar e cartenir.

III

Si no dic la veritat, demano a Déu

que d’aquests crims sigui acusat

i en sigui mort apedregat

a mans d’un malastruc jueu,

i que ningú no em planyi

de patir aquest martiri,

ans que em maldiguin cruelment

i que m’escupin a la cara.



Si no us dich ver, que prech a Dieu

que de tals crims si·acusatz,

d’on prenda mort apedregatz

per mans d’un malestruch jusieu,

sí que planguts de mon martir

no sia pas per nulha gen,

ans me maldiguen cruselmén

e·n me fas vinguen scupir.

IV

Si no dic la veritat, que abans de morir

amb gran tristesa em desesperi

i l’ànima i el cos prop de Llucifer

m’hi portin mil dimonis,

i mai no em puguin sepultar,

ans sempre més tingui turment

i no trobi ni amic ni parent

que em vulguin bé, sinó que em maleeixin.



Si no us dich ver, qu·ans de ma fi

ab ira fort me desesper,

e l’arm·e·l cors ab Luciffer

dimonis mil porten prop si;

e mays no·m pusquen sabollir,

ans per tostemps haja turmén,

e no trop amich ne parén

que·m vulhen bé, sinó mal dir.

V

Tornada



Castell d’honor, que Déu m’odiï

i tots els sants, si de tot cor

no us sóc fidel, lleial servent,

que us vull amar sens defallir.



Tornada



Castells d’onor, prech Déu m’asir

e tot li san, si coralmén

no us suy fis e leyal servén,

que us vulh amar ses deffalhir.





II.

SENYORA, TOTHORA US PREGO

DOMPNA, TOT JORN VOS VAU PREYAN





I

Senyora, tothora us prego

que em retingueu per servidor,

i vós dieu que amor de debò

no us ofereixo, de fi amant,

sinó amb engany,

que en altre lloc hi ha el meu desig,

i que no intenti donar entenent

or per argent;

però certament

feu anar excuses de mal deutor.



Dompna, tot jorn vos vau preyan

que·m retingats per servidor,

e vós disets que dreyt·amor

no us port, sí com de fin aman,

mas ab engan,

qu·en autra part ay mon voler,

e que no us cuyt dar entendén

aur per argén;

mas veramén

escus·avetz da mal deuter.

II

Perquè sabeu la veritat

i coneixeu el meu propòsit,

així com al metge escau

que conegui que el malalt té

un veritable mal;

i no veig, per molt que juri

i que blasfemi, que em cregueu,

ans us burleu

del temps passat;

sempre em feu aquest tracte.



Car vós sabets certes lo ver

e conexets m·entenció,

sí co·l malalt qui per raysó

lo metge conex que soffer

mal vertader;

e vós no vey, per molt que jur

ne me’n blastom, que me’n credats,

ans vos trufats

del temps passats:

de jorn en jorn feu-me tal fur.

III

Senyora, molt més del que penso

us amo, i millor del que sé dir;

si no ho fes, prego a Déu que morir

em vegeu pitjor que un tafur.

Doncs, per què sofrir

em feu tants mals, si veieu

el bon amor que poso en vós,

que, mal que em pesi,

així em té pres,

que per cap altra no m’interesso?



Dompna, trop mays que no me’n cur

vos […] e mils que no say dir;

si no u fay, prey Dieu [que] morir

me vegats pigor que taffur.

Donchs, per què dur

me fayts tants mals, pus vesets bé

mon fin voler qu·en vós s’és mes,

que, mal que·m pes,

axí·m té pres,

que d’altre no·m cur ne·m sové?

IV

Ah, cos tan bell i despietat!

Com és que no us adoneu

que llanguint moro per amar-vos

i no creieu la meva fe?

No sé res més

que us pugui dir del que ja he dit

del meu desig, que ja sabeu;

però cap valor

vós no hi doneu,

que els meus afanys gens no us desplauen.



A, cors ten belh, car de mercé!

Com no volets considerar

que muyr languén per vós amar,

e no suy cresutz de ma fe?

Ja no say re

que us puxa dir plus de què us ay

ne mon voler, qui ja·l sabetz;

mas vós havets

en car tals fets

que mon afany ges no us desplay.

V

Però d’ara endavant no us diré més

que em respongueu bé o malament,

sempre que ho feu aviat,

sinó que us amaré, ho vulgueu o no.

Perquè a l’amor li va plaure

i del tot va voler que fos vostre

el primer dia que us vaig veure,

i me’n ve patiment

tan sovint,

que estic afligit i capficat.



Mas d’er anan pus no us diray

que·m fessats mal ne bon respost,

pus que tal lo’m fessats tentost;

ans, vulhats ho no, us amaray.

Qu·amor li play

e volch del tot que vostre fos

lo jorn que us vi primeramén:

d’on pas turmén

e tan sovén,

que vau merrits e cossirós.

VI

Tornada



Reina d’honor, cap enamorat

no ha passat mai una pena

com aquesta que em fereix

el cor i el seny

quan no feu cas del meu dolor.



Tornada



Reyna d’onor, lunhs amorós

no passech may tal penssamén

com cest qui·m fen

lo cor e·l cen

can de mon dan no us sentits vós.





III.

EL SETGE D’AMOR

LO SETGE D’AMOR





I

Veig d’Amor aplegat tot el poder

i sobre meu ja posat el seu setge;

no me’n salva ni força ni enginy ni saber;

tant hi estic atrapat, que no sóc lliure

de perdre-hi el cos, l’ànima i tots els béns;

perquè no puc sofrir la vida aspra

ni passar les nits en blanc, tant de trasbals

pateixo que a la fi hauré de rendir-me.



Ajustat vey d’Amor tot lo poder

e sobre me ja posat son fort siti,

sí que no·m val força, ·njeny ne sauber;

tant suy destrets, que no·m tinch gens per quiti

de perdre·l cors, l’arma e tots los bés,

car ja no puch sofrir la vida streta

ne·l tresnuytar, tan fort càrrech ay pres:

per què la fi me covendrà que·m reta.

II

Ni viles ni castells podrien resistir

atac tan gran sense bones defenses

i gent valenta que els protegís;

amb aquest socors, prevaldrà la raó.

Però jo, que sóc tan feble a defensar,

sense mur ni fossat ni merlet ni torre,

que no em puc fiar de la meva gent,

mireu si estic a punt de morir aviat.



Burchs ne castells no crey tant se tingués

a poder gran sens fornida retreta

e bona gent que l’hage ben deffés,

y ab tal socors si·s té, fa raysó dreta.

Mas eu, qui suy tan flachs per defensar,

sens mur, sens vall, sens merlet ne verdescha,

que de mes gens no pusch gaire fiar,

veyats si stich en so que tost perescha.

III

Els meus sospirs són armes que disparo,

que no tinc res millor de què servir-me,

i els gemecs són bombardes per tirar

contra la que intenta destruir-me:

vet aquí les municions amb què compto,

amb què em defensa el cor al seu fortí;

però us confesso que no crec que mai

per la seva força d’aquest perill escapi.



Mey sospir són le trabuch qu·eu despar,

qu·altre millor no tench de què·m servescha,

e li gemechs bonbardes per tirar

en contra ley que puny que·m destroescha:

e vets aysí tots los pertrets qu·eu hay,

ab què·m defèn mon cor dins en sa força;

mas bé us say dir que no creu que jamay

per lur força d’aycest perill storça.

IV

Els meus cinc sentits em fan neguit;

són els meus soldats, però no m’ajuden;

perquè veig prou que a tots els plau

que ho perdi tot fins a deixar-hi la pell.

I, doncs, mireu si no m’han de trair:

no puc sortir-me’n ni a la rereguarda,

perquè els he vist parlamentant

amb l’enemic sobre com matar-me.



Li meys cinch senys me donen plus d’esmay,

car són mas gens ez algú no m’esforça;

c·ans vey que bé a cascú d’ells li play

qu·eu perda tot quant ay fins a l’escorsa.

E, donchs, vejats si·m faran trahimén:

no puch canpar, cert, a la derreria,

qu·eu los ay vist star a parlamén

ab l’enemichs, tractajant que m’aucia.

V

M’han traït, oh Déu!, els ulls adolorits,

tristos i delerosos, que així m’he perdut;

m’han traït com folls els cinc sentits;

per golafreria m’ha traït el meu cor,

i així al dany postrem m’han dut,

que ja no sé de mi què puc fer-ne,

ni de res puc rebre ja més mal,

i no veig ni trobo qui m’ajudi ni defensi.



O Déu!, bé m’an trasit mey ull dolén,

trist, envegós c·aysí perdut me sia;

bé m’an trasit mey sinch sens follamén;

bé m’à trasit mon cor per glotonia,

sí que m’an duyt en lo pus strem dan,

que ya no·m say de me quin pertit prenda,

e no·m pusch ja tenir pus de re dan,

ne vey ni trob qui m’ajut ni·m defenda.

VI

Tornada



Reina d’honor, en qualitat de capità

em lliuro a vós dins de la vostra tenda

mentre em respecteu la vida sense engany,

i, si no ho feu, no en tindreu bon rescat.



Tornada



Reyna d’onor, en loch de capitan

me don a vós e·m ret dins vostra tenda,

ab que·m salvets la vida sens engan,

e, si no u fets, no n’haurets bon·esmenda.

VII

Endreça



Amor, amor, no veig que hàgiu fet tant

vencent a algú vençut que se us rendeix;

però Jordi es dóna i us absol del dany

fins que, un cop mort, algun dia us el retorni.



Endressa



Amors, Amors, no vey c·ajats fet tan

de vençre hom vençuts que vos se renda;

mas Jordi·s ret que vos absol lo dan

ffins, com és morts, qu·en algun temps se renda.





IV.

COMIAT

COMJAT





I

Sovint, senyora, de lluny sospiro per vós

i, sospirant, va creixent la meva follia

pel vostre amor, que així tant em fereix,

que converteix el goig en gran malenconia

quan penso en l’allunyar-me de vós

que s’acosta, en la vostra bellesa

i en el comiat que prendré en partir,

la tristesa m’assalta i em conquereix.



Sovint sospir, dona, per vós de luny

e, sospirant, va crexent ma follia

de vostr·amor, qu·enaysí fort me puny,

que·m gira gauig en gran malancolia

cant me recort del vostre departir

c·a far me ve, de vostra bella vista

e del comjat que pendray al partir,

tant que tristor m’asauta y·m conquista.

II

Del cert sé que em valdria més morir,

com van fer sant Pere o sant Joan Baptista,

a mort cruel, que arribar al punt

de veure aquesta cerimònia trista;

només de pensar-hi, ja perdo el seny

i vaig com boig parlant tot sol

forassenyat i, si algú se’n fa creus,

li responc amb raons sense cap solta.



Certes, bé say que·m valgra més morir,

com fech sent Peyr·o sent Johan Batista,

a cruzel mort, qu·en aycest punt venir

de veure tal cerimònia trista,

que del pensar ne pert sauber e seny

e vau com folls parlant en oradura

ab mi meseys, e s·algú diu que·m seny,

eu li respon rasó fora mesura.

III

Però aquest fi amor em trasbalsa tant

que en anar-me’n no vull en aquesta angoixa

deixar els meus ulls, car no m’hi valdrien ni seny

ni art ni saber; però, com que és el meu destí

que així forçat m’he de vós allunyar,

el comiat prenc ara per sempre

del vostre cos de bellesa sense parió

i deixo el meu cor a la vostra estança.



Mas fin·amor eras tan fort m’estreny,

ans del partir no vull en tal pressura

metre mos ulls, car no·m valdria seny,

artz ne saber; mas pus qu·és ma ventura

c·aysí forsat m’ay de vós a llonyar,

lo comjat prench er per tota vegada

del vostre cors, bell e llinde sens par,

e lays mon cor en la vostra posada.

IV

Oh Déu!, com podré fugir de la mort

quan em vegi sol, amb la ment afligida,

en una closca de fusta enmig del mar,

absent de vós, lluny d’aquesta contrada?

Quan recordi que m’hauré allunyat tant

del dolç país on el vostre cos habita,

voldré morir com un desesperat,

maleint-me a mi i la meva dissort.



O Déu!, e com poray de mort campar

cant me veuray sols, ab pensa torbada,

en un vexell de fust lay en la mar,

absent de vós, lonyats d’esta·ncontrada?

Mi recordan que·m seray tant llonyats

del paýs dolç hon vostre cors habita,

ladonchs morís sí com desesperats,

malesín mi, fortuna y mala dita.



V

A Déu, bella, encomano la vostra bellesa,

la vostra conducta, que els mals foragita;

a Déu us encomano, que el món honreu,

que enmig del cor porteu Honor escrita;

a Déu encomano el vostre esguard amorós,

amb què em vau arrabassar el cor, que ja no tinc;

a Déu us confio, perquè jo parteixo

de qui és millor que cap altra.



A Déu coman, bella, vostres beutats,

vostre capteny que tots mals foragita;

a Déu coman a vós, que·l món honrats,

c·al mig del cor portats Honor scrita;

a Déu coman vostr·amorós sguart

ab què·m trasqués lo cor, d’on se devisa;

a Déu vos don eras, puix qu·eu me part

de la mellor que may vestís camisa.

VI

Tornada



Reina d’honor, jo sóc a tot arreu,

o viu o mort, vostre en qualsevol cas,

i prego a Déu que ja de mal no em guardi,

si allunyo l’amor que duc dins el meu cor.



Tornada



Reyna d’onor, heu suy en tota part,

o vius o mortz, vostres en tota guisa,

e prech a Dieu que ja de mal no·m guart,

s·ieu part l’amor c·ay ins mon cor asisa.





V.

COM HI HA SOBRE EL FIRMAMENT ELS SIGNES

AXÍ COM SÓN SUS L’ESPERA LOS SIGNES





I

Com hi ha sobre el firmament els signes

per instruir els doctes astròlegs,

la meva senyora té les virtuts insignes

que poden discernir alguns teòlegs,

que Déu hi ha plasmat, com en un retaule,

perquè tots, mirant la seva figura bella,

vegin l’honor a cap, peus, mans i espatlles

i que, pensant en ella, no cometin falta.



Axí com són sus l’espera los signes

per instruhir los scientals estròlechs,

són en midons totes virtuts insignes

que divissar pusquen alguns teòlechs,

les quals hi mès Dieu, qui n’à fay[t] retaules

perquè cascú, miran sa bella talla,

veja d’onor cap, pes, mans ez spaules,

e que, pensan en leys, ha més no falla.

II

Com Déu va donar a Moisès les taules

per guardar del pecat el seu poble,

ens ha tramès, sens mentides ni faules,

per al nostre bé aquí el seu cos noble;

perquè ella és així que tot el món abraça

el seu renom, tant és preuada i casta;

per això en dic arxiu i barca de virtuts,

i fruit d’integritat, que ningú no tasta.



Axí com dech a Moÿsès les taules

Dieu per guardar de ffallir lo se[u] pobles,

nos ha tramès, sens monsongues ne faules,

per nostre bé desay lo sieus cors nobles,

bé que l·és tals que tot lo món abarca

le renoms sieus, tant és valenz e casta;

per qu·eu l’apell archiu de prets e barca

e fruyt de ley, del qual nagú no tasta.

III

Com va salvar Noè dins la seva arca

tot el que hi va posar al temps del diluvi,

la meva senyora se salva i amb ella els seus,

amb el seu enginy, del riu vergonyós

que corre pel món i que l’empastifa;

perquè ella és així que no admet la taca

de la xerrameca ni de fets ni de fama,

perquè al seu honor el mèrit lliga.



Sí com salvech Noè laïns en l’arca

tot ço que y mès en lo temps del dilluvi,

salva midons ley e çells de ssa marca,

ab son engeny, del vergoyable fluvi

qui pel món cor on trop negat per fama;

car leys és tals que no consén la taca

del perlamén ne de fayts ne de fama,

per qu·en lo preu d’onor son pretz stacha.



IV

Com Déu va prohibir que, del fruit de l’arbre,

no en mengés el nostre primer pare,

la meva senyora prohibeix als seus

que en fets i dits cap vilesa no mostrin

ni temin gens de perdre la seva vida

per defensar l’honor al camp o a la plaça;

i si a aquests ella dóna la seva amistat,

als covards amb vergonya els amenaça.



Sí com deffés Dieus lo fruyt de la rama,

que no·n mangés lo primer payre nostre,

deffín midons als qui per sieus reclama

qu·en fayts ni·n dits alguns viltats no·s mostre,

ne teme ges de perdre la persona

per far s·onor en montanya ne plassa;

e s·en aycests ella s·amistat dóna,

ez als volpels ab vergonya·ls manassa.

V

Així com aquell que per vençut es dóna,

llançant-se al mar, veient la nau perduda,

i prega a Déu que el deslliuri de l’ona,

em dono a ella, dona de gran valor,

suplicant-li que dels vicis em redimeixi,

que em poden fer perdre l’honor del món;

perquè les meves astúcies em malmenen,

que en perill visc, si, a ella, no m’hi acullo.



Per qu·eu aysí com çells qui s’abandona

lansan-se en mar, vasén perda la fusta,

e preya Dieu que·ll desliure de l’hona,

me ren a ley hon gran valor s’ajusta,

sopleyant-la que·m retraga dels vicis

qui·m poden far perdre l’onor del segle,

qu·eu en tal punt en vey mos artificis,

qu·en perill visch, si per ley no m’aregle.

VI

Tornada



Reina d’honor, són necis tots els homes

que us demanen i us supliquen amor,

perquè hom no pot trobar indicis en vós

que us avingueu a propostes semblants.



Tornada



Reyna d’onor, tots hòmens tench per nicis,

qui us vol d’amor sopplear ne requerre,

car hom no·s pot trobar en vós indicis

per què dejats causa semblan sufferre.





VI.

DE TENIR EL NOM I LA JUSTA ALÇADA D’AIMIA

D’AVER LO NOM E LO DRET TALL D’AYMIA





I

De tenir el nom i la justa alçada d’aimia,

són poques les que ho poden mostrar

així com vós feu, senyora, tan triomfal;

bella amb cos bell, i sense engany bonica.

Beneït sigui Déu, que va manar a la Natura

que us fes així que jo us hagués de servir,

de fer lloança, de témer i d’adorar;

beneeixo, doncs, el meu Déu i la meva ventura.



D’aver lo nom e lo dret tall d’aymia,

cert, paucas són que·l pusquen bé mostrar

sí com vós fayts, dona, per triünfar;

bell·ab cors bell, linde sens maestria.

Ben aya Dieu, qui mandech a Natura

que us formàs tal que vos degués servir

e dar lausor, duptar e cartenir:

per què bendich mon Dieu e ma ventura.

II

El vostre gest mostra tan gran vàlua

que tot el món heu de senyorejar;

i en surt malparada la que vol ser

a prop vostre per fer-vos companyia,

i encara més si és de baixa estatura.

I als enamorats els vull desmentir:

cap no té, ni es pot atribuir, la qualitat d’aimia

com vós teniu amb mesura i rectitud.



Que·l vostre gest mostra tan gran valia,

que tot lo món devets senyorejar;

e pren-li’n mal a la que vol star

aprés de vós per far-vos companyia,

e més que més la de xiqua statura.

E als amadors eu los vull desmentir:

que no·s ten ço d’aymia, ne·s deu dir,

sí com fayts vós per conpàs o dreytura.

III

Alguns diran que dic una gran follia

perquè goso el cor dels altres jutjar,

ja que tothom fa el que pot per amar

una dona plaent, sigui quina sigui.

Ho trobo bé, però és una bogeria

de dir rei al vassall que no ho mereix,

perquè mostreu que us han d’obeir,

només de veure-us, els grans i els petits.



Alguns diran qu·eu ay dit gran follia

per ço com vull lo cor d’altre jutgar,

car xascun met son poder en amar

ffemna d’asaut, quina que·s vol que sia.

Eu dich que bé, mas que fan oradura

dir nom de rey al vassall que no u mir,

car vós mostrats que us dévon obesir

li gran e·l pauch, miran vostre figura.

IV

Així com l’astor té plena senyoria

notòriament sobre la menuda esmerla,

teniu cent vegades més dret vós

que les que he dit a sotmetre tot cor;

perquè manca d’encertat criteri

aquell qui diu al jaspi clar safir

o a la rosella del camp flor de lis,

perquè Déu no ens va fer d’un sol motllo.



Sí com l’astors ha dreyta senyoria

dessús lo poch smirle sens comptar,

havets dreyt vós de tot cor subjugar

de leys qu·eu dich cent tants per milloria;

perquè defall per conexença pura

aycell qui dits al jaspi clar safir

ne la del camp rosella flor de lir,

car Dieu no us fech a tots d’una factura.

V

Hi haurà, encara, dones que diran per què

he volgut d’aquest assumpte parlar,

i que, per Déu, més em convé callar

perquè sóc petit i lleig de fesomia.

Ho atorgo: no escau que sigui així una dona

si vol de l’home ensenyorir-se,

però vós sou senyor i jo servent, i ja m’hi avinc;

per això, tant me fa tenir baixa estatura.



Enquer diran dones per quina via

hay heu volgut de tal raysó parlar,

e que, per Déu, me’n pert un bon callar,

que suy petits e curts, d’àl fisomia.

Eu los atorch; mal a dona procura

perquè de l’hom se deu ensenyorir;

vós ests senyors, eu servents, tal no quir,

per quès a me l’àvol tall no fa cura.

VI

Tornada



Reina d’honor, tothom que imagini

el vostre bell cos podrà presumir

que hi teniu, sens dubte, els gests d’aimia,

i que, ben cert, el mèrit en vós habita.



Tornada



Reyna d’onor, tots homs qui bé figura

vostre bell cors porà ben presomir

c·avets los gets d’aymia, sens mantir,

e que, de cert, lo prets en vós s’atura.

VII

Retornada



Ah, dones de valor, que tingueu bona sort!

Pel que he dit no vulgueu pas maleir-me,

ja que, amb molts béns, s’augmenta la riquesa

i, gràcies a vosaltres, la que estimo és millor.



Retornada



A, donas prous, qu·ayats bona ventura!

Per ço qu·ay dit no·m vullats malesir,

car molts de béns fan hun fayt enrequir:

aysí per vós ley qu·eu ham se’n mellura.





VII.

L’ESTAT D’HONOR I D’AMOR





I

No pot dir ni fer res que estigui bé

ningú que no estigui enamorat:

per això crec que d’Amor massa es desvia

qui se n’allunya, tot i poder dur arnès

i tenir el cos a punt per als fets de gentilesa,

car és més valent i cobeja l’honor,

i s’adona més tard de la joventut consumida

i sap triar del món tot el millor.



No pot ren dir ne far que bé stia

lunch homs, si donchs ja d’amor non és pres:

per què·l meu seny d’Amor trop se desvia

qui·s part d’amor tant quant pot dur l’arnés

nez hage·l cors per faytz de gentilesa,

car mils n’és pros e cobegans d’onor,

e ssent pus tart sa joventut despesa

e sab triar del món tot lo milhor.

II

I perquè això sigui més ben entès

mireu el cas dels bandejats d’amor:

veureu com posen el seu cor en les riqueses

i que s’aparten del mèrit i el valor,

i mai no els plau despendre si no n’esperen guanys,

i poc que els veureu estar entre els coratjosos;

tot el seu entreteniment és comprar i vendre

i no els escau de parlar de res més.



E perquè mils la raysó si·entesa,

dech que miretz los bandegats d’amor,

e veyretz com han lur cor en riquesa

e van fugén de pretz e de valhor,

e may los platz, sinó per guany, despendre

e·ntre los pros tart los veyretz star;

tot lur deport és en comprar e vendre

e no·ls scay si vòlon d’àls perlar.

III

Però aquell qui l’Amor vol prendre per vassall

esmerça el seu valor per assolir el veritable mèrit

i no el veureu rebaixar-se a dir vileses

per cap motiu, ni a cometre malifetes;

no s’ocupa de res ni hi posa enginy ni cura

llevat d’aconseguir de tots l’agraïment:

li agrada ser desprès, donar sense mesura

perquè tothom pugui d’ell parlar bé.



Mas celhs qu·Amor vol per son home pendre

tot son pret[z] met en veray pretz muntar,

e no·l veyrets a dir viltats dexendre

per nulha re, ne de leigs fayts obrar;

en àls no·ntén ne met engeny ne cura

mas com a tots se puxa far gresir:

despendra·l play e dar ultra mesura,

perquè cascú vulha de luy ben dir.

IV

I no tem gens ni pobresa ni fretura

ni pensa que pugui mai venir a menys,

perquè el seu cor es fa ric d’amor pur

i mai no deixarà que s’empobreixi,

ans indefectiblement el fa pensar

en fets tan alts que li permetin sostenir

el seu estat, i no tem gens batalla

ni guerra ni disputa a fi de mantenir-los.



E no tem gens paubretatz ne freytura

ne·ntén qu·a menys puscha lunh temps venir,

car son cor és enraquits d’amor pura,

tal que ja may no·l lays enpobresir:

anans pençar lo fay, ses tota falha,

en ten auts fayts, d’on puscha sustener

lo seu stat, e no tem ges batalha,

guerra ne brug per aycelhs mantener.

V

No li falten arnès, rossí ni res que l’ajudi,

ni or ni plata que serveixen per fer-se valer,

que l’amor que el lliga amb l’amorosa corda

li proporciona el que ha de menester

o li dóna l’enginy per procurar-s’ho

sense blasme, i gaudeix d’abundància

de béns amb més joia que rei o emperador.

I és així mentre és un home enamorat.



No·l fal arnés, rocís ne res que·l valha,

aur nez argent per far home valer,

qu·amors, qui·l té de s·amorosa tralha,

li fay donar trestot quant ha mester

ho·l dóna·ngeny ab què·n sab leumén trayre

ses blasme lunh, per què viu abondós

de béns ab joy plus que rey ne·mperayre,

ez ayçò tant com elh és amorós.

VI

I encara menys el veureu renunciar

a conservar bé el seu cos gentil i joiós,

tot i ser vell i que no li plagui gaire

portar l’arnès ni viure capficat.

De molta gent sé que tindrà l’amistat

i així em sembla que farà la millor tria,

perquè viu lloat, apreciat i amb fama,

i els qui no fan aquest ofici són com morts.



Ez enquer mays tart lo veyretz retrayre

de ben portar son gentil cors joyós,

e serà vielhs e no preserà gayre

portar l’arnés ne viure cossirós;

de moltes gents say qu·aurà l’amistança,

d’on m’és semblan prenda·l milhor del món,

car viu en laus, en pretz ez en bobança,

e·ls altres morts qui d’est mester no són.

VII

Aquell, doncs, que cau en una balança tan alta

com és la de l’amor, que ens enalteix,

mentre mantingui el vell lligam

no se n’ha d’allunyar, perquè, si ho fa,

queda anorreat i turmentat i s’envileix,

i els seus béns es tornen mals i decau la virtut,

i no se n’adona fins que no es veu el cap canós,

i, gras i feixuc, a les dones desplau.



Donchs, celhs qui cau en ten auta balança

com és d’amor, qui fay pugar amon,

ffins que ja·s veu en [la] vielha liança,

non deu partir, car del tot se coffon

e·z destreny fort e s’envelex e muda

sos béns en mals e sa virtut dechay,

e no u conex tro·s veu testa canuda,

gros e fexuchs, tal que dompna desplay.

VIII

I més encara: el qui s’ha quedat sense dama

—no per culpa seva o d’ella, si a ella no li agrada—,

per conservar l’amor que ha perdut

n’ha de cercar una altra ben aviat,

perquè, si no ho fa, a difamar es dedica,

com el que està desenfeinat d’amar;

i val més que la seva vilesa quedi escrita

que produir enuig al qui és ben amat.



Per què dich mays: celhs qu·à dona perduda

(ges ab tort sieu o d’ella que no·l play),

per tal qu·amor hag·en lay retenguda,

ne deu querir un·altr·en poch d’espay,

car, si no u fa, en dir mal se delita,

com cels qui és d’amar desafeynats;

e, cert, val pus sa viltat sia scrita

que far anuy a celhs qu·és ben amatz.

IX

Endreça



Al príncep alt i poderós, en qui habiten

mèrit i valor, perquè és armat d’honor,

trameto el meu vers, que no plau a ermità

ni a clergue ni a llec, si no està d’amor tocat.



Endressa



Al prínceps nauts, poderós, on habita

pretz e valor, car és d’onor armats,

mon vers tramet, qui no platz as ermita,

clergua ni lech si no·s d’amor tocatz.

X

Tornada



Reina d’honor, excel·lent margarida,

crec que no us plau ni amar un altre ni a mi;

però jo us he posat per damunt de totes

i us estimaré mentre sigueu qui sou.



Tornada



Reyna d’onor, excelhents margarita,

yeu crey qu·amar altruy ne me no us plats;

pus qu·yeu vos ay sobre totes scrita,

vos amaré tan com aytal siatz.





VIII.

ARA ESCOLTEU, SENYORES DE QUALSEVOL ESTAT

ARA HOJATS, DOMPNAS, QUE US FAU SAUBER





I

Ara escolteu, senyores de qualsevol estat

i creença, el que us faig saber:

no em cregueu si dic que us estimo,

perquè, ho juro per Déu, ho faig per falsedat.

Sou tan poques les disposades a amar,

que m’oblido de tot desig i tota voluntat;

però, a fi que no ho pugueu ignorar,

us ho anuncio amb aquesta crida pública.



Ara hojats, dompnas, que us fau sauber,

a qualsevol stat o ley que sia,

que no·m creats si us demostre voler,

car jur-vos Dieu que u fau tot per falcia.

Tant paucas sots dispostas per amar,

que tot desir e voluntat m’oblida;

mas perqu·en res no u puscats ignorar,

eu vos n’avís en ma publica crida.

II

En primer lloc a totes vull mostrar

que el que dic és just de fer conèixer,

que entre cent no crec que en trobi cap

que vulgui seguir les lleis de cortesia.

Podria ser que fos bella i preuada,

honesta, digna i de bona estatura,

però als cors s’ha produït un canvi,

i, el compromís, ja ningú no el manté.



Primerament a totes vull mostrar

que ço qu·eu dich és dreyt que·n do sentida,

qu·en cent no crey una puscats mostrar

vulla tenir la ley de gentil vida.

Porà·s ben fer serà bella y valén,

honesta y pros e de bella statura,

mas los cors ha pres tal regiremén,

que fermetats en algú no s’atura.

III

I per això vull actuar sàviament,

que perdre el temps és una bogeria.

Prou sé del cert que dirà alguna gent

que en parlo perquè en sento la falta:

sí, però no tant que alguna no em toleri,

assumint-ne el cost, si en vull gens l’amistat;

no m’agrada, però, viure en aquest desacord,

ni, per un foll atzar, vull ser d’error acusat.



E per ço vull usar sàviamen,

que perdre temps és trop gran oradura.

Bé say de cert que dirà·lguna gen

que ço qu·eu dich fas perquè·n pas fretura:

ver, mas no tan qu·alguna no·m conport,

a mos despens, s·eu vull ges s·amistança;

mas, cert, no·m play viur·en tal desacort,

car per foll cas no vull blasme d’erança.

IV

Encara, ben desolat, us faig saber

que no crec que l’amor millori d’hàbits,

perquè s’ha fet hostaler d’un mal port

i per això no s’hi ha de posar cap esperança.

Que estigui al cas, doncs, qui n’hagi d’estar,

que jo vull sens dubte tenir l’ull ben obert,

però diré certament que em desplau

que, per amagar aquest fet, hagi de callar.



Enquer vos fau saber, per desconort,

c·amor no pens que mellore d’usança,

car fayta s’és hostalers d’àvol port,

per què no y cal haver nulla sperança.

E guart-se, donchs, a qui guardar ly fay,

qu·eu vull star ab l’ull ubert, ses falla;

mas bé u say dir, certes, que bé·m desplay

que per tal fayt a callar jo me’n calla.

V

No hi puc fer altrament, sinó patir dolor

quan sóc destruït per l’amorosa tralla,

que m’he engreixat d’aleshores ençà,

i vaig malgirbat i brut de palla;

però prou sé que si cap volgués

posar seny, que jo en pogués parlar bé,

no hi ha res al món que em fes tan content,

perquè sense amor Déu ningú no ajuda.



Àls no y puch far, mas trop gran dolor hay

com suy desbosts de l’amorosa tralla,

qu·engrossezits me suy de l’ora·n çay,

e desdonats vauch e sullats de palla;

però, bé say, si algune·n volgués

tornar en cest, e que·m fes dir béns d’ella,

no say al món res que tant de bé·m fes,

car sens amor, Dieu, nulls homs aconsella.

VI

Tornada



Reina d’honor, la millor que mai hagi nascut,

com que sou ferma, lleial i bella,

estic convençut d’avenir-me amb vós,

si us fos plaent d’il·luminar-me els ulls.



Tornada



Reyna d’onor, la méller qu·anch nasqués,

per tal com ets ferma, leals e bella,

me tench per dit quez ab vós m’avengués,

si us fos plasén d’esclarir-me la sella.

VII

Tornada



Escau de servir cada dia una dama

com vós, besant les vostres mans i robes,

i una altra no, tant si els agrada com si els pesa,

perquè no en conec cap de semblant o d’igual.



Tornada



Que·ytals com vós és dreyt c·ome degués

servir tots jorns, besant mans e gonella,

ez autra no, ara·ls playa o·ls pes,

perquè us say poch segona ne parella.





IX.

PORTO SOTA EL FRONT EL VOSTRE BELL SEMBLANT

JUS LO FRONT PORT VOSTRA BELLA SEMBLANÇA





I

Porto sota el front el vostre bell semblant

i en fa el meu cos nit i dia gran festa,

que, contemplant la molt bella figura

del vostre rostre, me’n queda l’empremta,

que ni la mort n’esvanirà la forma;

ans, quan seré del tot fora del món,

els qui el meu cos portaran al sepulcre

sobre el meu rostre veuran la vostra ombra.



Jus lo front port vostra bella semblança,

de què mon cors nit e jorn fa gran festa,

que, remiran la molt bella figura,

de vostre ffaç m’és romassa l’empremta,

que ja per mort no se’n partrà la forma;

ans, quant seray del tot fores d’est segle,

çels qui lo cors portaran al sepulcre

sobre me faç veuran lo vostre signe.

II

Com fa l’infant quan mira un retaule

i, contemplant la pintura amb imatges

amb el cor net, no se’n vol apartar,

tant plaer té de l’or que l’envolta;

així em passa davant l’amorós cercle

del vostre cos, de tants de béns guarnit,

que mentre el veig més que a Déu el contemplo,

tant de goig tinc per l’amor que em penetra.



Sí com l’infants quant mira lo retaula

e, contemplant la pintur·ab himatges

ab son net cor, no lo’n poden gens partre,

tant ha plasser de l’aur qui ll’environa;

atressí·m pren devan l’amorós sercle

de vostre cors, que de tants béns s’anrama,

que, mentre·l vey, mas que Déu lo contemple,

tant hay de joy per amor qui·m penetre.

III

Així em té captiu i lligat a la seva presó

l’amor ardent, com si fos dins d’un cofre

tancat amb clau, i que tot jo hi fos,

d’on no pogués moure’m per anar enlloc;

tan gran i fort és l’amor que us tinc

que cap angoixa no allunya gens el meu cor,

bella, de vós, ans resta ferm com una torre

i us ama sols a vós, blanca coloma.



Axí·m té pres e liatz en son carçre

amors ardents, com si stés en hun coffre,

tancat jus claus, e tot mon cors fos dintre,

on no pusqués mover per null encontre;

car tant és grans l’amor que us ay e ferme,

que lo meu cor no·s part punt per angoxa,

bella, de vós, ans es[t]à-y ferm com torres

e sol amar a vós, blanxa colomba.

IV

Bella sense parió, de presència noble,

Déu va fer que el vostre cos fos el més bell;

alegre i gentil, brilla més que una pedra preciosa,

amorós, bell, més penetrant que una estrella;

per això, quan us veig en grup amb les altres,

les supereu així com fa el carboncle,

que venç en virtuts les altres pedres precioses:

esteu per sobre d’elles, com l’astor sobre l’esmerla.



Bella sens par ab la pressensa noble,

vostre bel cors bell fech Déu sobre totas;

gays e donós lluu pus que fina pedre,

amorós, bels, plus penetrans que stel·la;

d’on, quant vos vey ab les autres en flota,

les jusmetetz, sí com fay lo carvoncles,

que de vi[r]tuts les finas pedres passa:

vós etz sus ley com l’estors sus l’esmirle.

V

L’amor que us tinc arreu m’estella,

cap home no ha estimat més de cor;

tan gran amor com aquest que el cor m’obre

no ha estat mai en cos d’home ni en ànima.

Més trasbalsat estic que ho va estar Aristòtil

per l’amor que em crema i desferma els sentits;

com el bon monjo que no se’n va de la cel·la,

el meu cos no s’allunya de vós, com carn i ungla.



L’amor que us hay en totes les part[s] m’ascle,

quan non amech pus coralment nuls hòmens;

tan fort·amor com sesta que·l cor m’obre

no fonch jamays en nul cors d’om ne arme:

mas suy torbats que no fonch Aristòtills

d’amor qui m’art e mos sinch senys desferme;

co·l monjos bos que no·s pa[r]t de la setla,

no·s part mon cors da vós tant com dits d’ungle.

VI

Oh dona gentil, neta d’engany i delicte,

tingueu pietat de mi, bella dama,

i no consentiu que mori d’amar-vos,

que us estimo més del que ningú pugui dir!

Per això us suplico, vós que sou el bell arbre

de tots els bons fruits on el valor s’arrecera,

que em retingueu a la vostra preuada cambra,

ja que sóc vostre i ho seré mentre visqui.



Ho cors donós, net de frau e delicte,

prenets de me pietats, bela dona,

e no suffrats quez aman-vos peresca,

pus qu·eu vos am may que nulls homs afferme;

per què us suppley a vós, qu·etz le bells arbres

de tots bos fruyts, hon valor grans pren s·ombre,

que·m retenyats en vostra valent cambre,

pus vostre suy e seray tant com visque.

VII

Tornada



Preciós robí meu, porteu, ben cert, una corona

per damunt de totes les que al món figuren,

ja que cada dia neixen i reviuen més en vós

la bondat i la virtut que en Pentesilea.



Tornada



Mos richs balays, cert vós portats le timbre

sus quantes són e·l mundenal registre,

car tots jorns nays en vós, cors, e revida

bondats, virtuts mas qu·en Pantasilea.





X.

EN MAL PODER I, FINS I TOT, EN MAL LLOC

EN MAL PODERS, ENQUERES EN MAL LOCH





I

En mal poder i, fins i tot, en mal lloc,

he posat el meu cor i el meu neci pensament,

seguint l’amor i els seus folls manaments,

com fa el cec, que vol el que val poc;

però ben foll és qui vol la companyia

d’una dona vil i traïdorenca,

i més encara ho és qui vol l’amor servir

ben lleialment i seguir el seu camí.



En mal poders, enqueres en mal loch,

hay mis mon cor e mon fat pensamén,

seguint amor e son foll mandamén,

sí com hom cech, volent ço que val poch;

mas ben és foll qui vol haver paria

ab dona vils, plena de tritxaria,

e pus foll és qui vol amor servir

punt leyalment ne son camí tenir.

II

Per això dic el que és veritat i no pas joc:

com al qui, quan és sotmès a turment,

li fan dir «sí» ràpidament,

per les tortures, del que no és cert,

així dic maldats, que no en diria;

però veig que l’amor fa engany i falsia

als més lleials i els inclina a mentir,

i als truans, falsos i inics, els fa gaudir.



E per ço·n dich qu·és vertat e no joch:

axí com cell qu·és mis en lo turmén,

que dir li fan mot yvaçosamén,

pels grans turmens, d’açò que no·s ver, hoch,

tot enaycí dich mal, que no·l diria;

mas vey qu·amors fay engan e falcia

als pus leyals e·ls fay lest ir mentir,

ez als truans, falç, inichs, fa jausir.

III

Pel que veig tan injust m’encenc

d’una gran ira, que em regira i em domina,

perquè l’amor falla en tantes ocasions,

que enlaira els uns i enfonsa els altres;

per això dic ara que la desventura creix

i que no hi val ni llei ni bondat ni cortesia,

ni certament ser ardit, franc i valent,

ans veureu reeixir el fals i el covard.



Per ço que vey tan injust m’escomoch

ab ira fort, que·m transgir·e·m reprén,

per qu·amors fay en mants lochs fallimén,

q·uns fay montar, autres met al derroch;

per qu·era dich que sventura fa via,

e no y val ley, bondat ne cortesia,

ne ser ardits, franchs, valents, sens fallir,

ans lo volpell e·l falç veyrets florir.

IV

Em valdria més, ben cert, fer de cuiner

allà als inferns i patir aquest turment

que no pas servir una dama ingrata

i viure tants anys com va fer Enoc;

perquè a una dona que li agradin els tripijocs

demano a Déu que aviat li arribi la mort,

ja que ella fa que de les altres es malparli

i que molts homes avorreixin estimar.



Valguera’m mays, cert, que servís de coch

lay e·ls inferns, e sofrís cest turmén,

que no servir dona desconoysén

e qu·eu visqués atant com fech Enoch;

car dona tal qui vol barateria

a Dieu sopley que mort breumén l’aucia,

qu·ella fay trop a les autres maldir

e d’es amar a mant hom avorrir.

V

Cap dona ja no em farà veure groc el blanc

d’ara endavant, tot i que sigui sàvia,

ans estic disposat a fer un jurament

de no acostar-me ni tocar res que sigui seu,

si totes són d’aquesta condició;

però no ho crec pas ni voldria creure-ho,

ni tampoc crec que vulguin totes cometre error,

tot i que sóc del parer que ho fa la major part.



Ja dona·l món no·m farà del blanch groch

d’eres anan, per bé que fos sabén,

ans soy en punt de far-ne sagramén

qu·a rres de leys no m’acost ne no·m toch,

si totes són de tal marxanteria;

mas no crey pas ne creyer no u volria,

ne crey tan pauch vúllon totas fallir,

mas les de més fàllon, a mon albir.

VI

Tornada



Amor, amor, és foll el qui de vós es fia

o ho fa d’una dama que no té paraula:

que us té aquell qui menys us desitja i us vol,

i el qui us vol seguir sempre us perd.



Tornada



Amors, amors, bé·s foll qui·n vós se fia

ni·n dona·l món que per mots se cambia,

que cells vos ha qui menys vos vol ne us quir,

e cell vos pert qui us vol tostemps seguir.





XI.

UNA DONA GENTIL M’HA ENAMORAT TANT

UN CORS GENTIL M’À TANT ENAMORAT





I

Una dona gentil m’ha enamorat tant

el cor, els ulls i el pensament,

que nit i dia mantenen un debat

sobre quin dels tres l’estimarà millor,

i els veig tan encesos cada un d’ells

que no en sé prou per posar-hi remei.

Vegeu en quin joc ella m’ha ficat!

El meu pobre cos no podrà suportar-ho!



Un cors gentil m’à tant enamorat

lo cor e·ls ulls e mon fin pensamén,

que nit e jorn n’estan en gran debat

qui l’amarà d’ells tres primeramén,

e vey tan fort a cascun d’ells ençés,

que no mi val saber a remeyar;

e vets com m’à e·n quin joch ella mes,

que mon las cors no u porà soportar!

II

Diuen els ulls que no cal cap debat,

que ells van ser els primers a fer la tria,

que la volen, per al seu plaer, més que cap altra,

i moltes nits els passa que es desperten

plorant al llit, pel desig que els ve

de veure-la, que els fa viure i morir;

i en això tenen tota la raó,

que així ningú no els podrà contradir.



Disen los ulls que no y cal debat jes,

qu·ells foren, cert, primers en lo triar

e qu·e son alt la vòlgron mays que res,

car manta nit los cové despertar

al lit ploran, per desir que·ls ne ve

d’ella veser, que·ls fa viure y morir;

e per ayçò han gran raysó, per què

null hom del món no·ls pot res contradir.

III

Diu el cor que els ulls saben molt bé

que a l’inici el va venir primer a ferir

una dolça mirada, i que, sol i trist, sosté

el foc d’amor, que el fa sempre llanguir

sense que trobi enlloc cap remei;

ell en sent l’afany, i els ulls, el plaer;

escau, doncs, que ell en tingui la millor part

per damunt de tots, si es vol fer justícia.



Diu lo cor cert que·ls ulls saben molt bé

qu·en lo començ lo vench primer ferir

un dolç esguart; d’equell sol, las!, sosté

lo foch d’amor, qui·l fa tots temps languir,

sens que remey no sent d’alguna part,

qu·ell ha l’afan y els ulls han lo plaser;

per qu·és raysó qu·ell n’aya mellor part

de sobre tots, si dret li volen fer.

IV

El pensament —que Déu el guardi— diu

que ni els ulls ni el cor poden sostenir

cap bon dret, que de dia, matí o vespre,

incessantment no pot mai deixar

de pensar en ella, tant dormint com despert,

en el que fa, on és i si deixarà d’amar-lo,

i que ell de tots és el qui pateix més l’afany;

per això tot sol, sense cap ajuda, la servirà.



Lo pensamén diu que, sí Déu lo guart,

que·ls ulls ne·l cor no poran sostener

nengun bon dret, que jorn, matí ne tart,

incessantment jamés no·s pot mover

d’ella pensar, en durmén ne vetlan,

què fa, hon és ne si·l desamarà,

e qu·ell de tots sofer lo més afan;

per què tot sol, sens pus, la servirà.

V

I vet aquí en quin trasbals tan gran

visc cada dia que la bella em concedeix:

veig d’una banda els ulls que ploren

i de l’altra el cor que es perd d’angoixa,

i el pensament enderiat a pensar;

tant és així que no sé qui em pot salvar,

si doncs ella, que tant els ha malmès,

no em vol ajudar en l’afany que passo.



E vets açí en quin treball ten gran

visch quescun jorn que bella dona fa:

vey d’una part los ulls qu·estan ploran

e d’autra·l cor angoxós que·s perdrà,

y el pensament en pensar occupats,

tant que no say qui m’ajut en est cas,

si donques ley qui·ls ha tals adobats

no·m vol aydar a l’afan qu·eu ben pas.

VI

Tornada



Na Isabel, si el meu bé desitgeu,

us suplico que decidiu clarament

quin de tots tres ha de ser amat per vós,

perquè per vós estan descompassats.



Tornada



Na Ysabel, si mon bé desirats,

eu vos sopley declarets en tot cas

qual de tots tres deu ser de vós amats,

pus que·ls havets axí trets de compàs.

VII

Altra tornada



Que en bona fe estic tan malmenat

des que no us veig, que els tres m’han dit

que, si vós sobre això no decidiu,

ben aviat em faran dur a la tomba.



Altra tornada



Qu·en bona fe tant me suy malmenats,

des que no us vi, que·ls tres m’an dit tot ras

que, si donchs vós ayçò no declarats,

qu·en breu de temps me faran dur al vas.





XII.

ENYORAMENT, ENUIG, DOLOR I DESIG

ENYORAMENT, ANUIG, DOL E DESIR





I

Enyorament, enuig, dolor i desig

m’han assaltat des que m’he allunyat de vós

amb tanta força, que res no m’abelleix,

i tot el que és plaent se’m fa enutjós.

Tant de mal m’ha fet separar-me de vós,

que m’enyoro de no veure-us com solia,

i aquest dolor em fa sospirar tan sovint,

que tinc por que no em mati el desig.



Enyorament, anuig, dol e desir

m’an dat asaut des que·m partí de vós,

tant fort que ja res no·m pot abellir,

e tot quant vey plasent m’és anujós.

Tant m’à fet mal lo vostre departir,

que m’entrenyor com no us vey com solia,

e per gran dol sovint lans mant sospir,

sí qu·ay pazós que desir no m’aucia.

II

Ah, dona gentil, quan de vós vaig marxar

i us vaig veure allà dalt al vostre mirador,

vaig pensar a morir, tan greu dolor vaig sentir:

així m’atrapa en el seu poder l’amor!

Però, forçat, vaig forçar el meu voler

i em vaig acomiadar de vós, goig de la meva vida,

planyent-me, plorant i molt desesperat,

maleint el dia de la meva trista partença.



Ha, cors gentil, quant de vós me partí

he us vi sus alt al vostre mirador,

morir cugey, tan greu dolor sentí:

axí·m destreny de son poder amor!

Mas com forsat heu forcí mon voler

e pris comjat de vós, gauig de ma vida,

planyent, plorant ez ab greu desesper,

maldint lo jorn de ma trista partida.

III

Si bé prop vostre vivia amb desplaer

pels maldients que us allunyaven de mi,

en tenia prou quan us podia veure

per oblidar tot seguit qualsevol altra cosa;

en canvi, ara em veig absent de tot plaer,

ple d’amor, però pobre de fortuna,

ja que no us veig, que us amo lleialment,

i acabaré morint si això ha de durar gaire.



Si bé dellay visquei ab desplaser

per los gelós que us n’avien lunyat,

mas sols quant heu vos podia vezer,

encontinent tot l’àls m’er·oblidat;

mas are·m veig de tot plaser absent,

carguat d’amor e paubre de ventura,

no vasent vós, que us ham tan finament,

e per açò morray si gayre·m dura.

IV

Quan em recordo de la partença

i penso en vós, em sembla que ben clar us veig:

és aleshores que em recorre un desconsol

per tot el cos que fa que els ulls em plorin.

Després m’adreço al cor i li faig dir cridant

amb agra veu: «Ai, on sou, senyora meva?

On sou, bé meu? Que moro de desig

perquè no us veig.» Tan vehementment us enyora!



Cant me recort en lo departiment

e pens en vós, me sembla que us vey clar:

en aycell punt me corr·un sentiment

per tot lo cors que·m fa los ulls plorar.

Puix vau al cor e fau-li dir cridant

ab agres veus: «Ay, hon est, ma senyora?

Hon est, mon bé? Perqu·eu muyr desirant

pel no veser.» Tan forment vos enyora!

V

També us veig de nit tot somniant

i el meu cor en treu una mica de repòs,

i l’endemà vaig tot joiós pensant

que he estat amb el vostre gràcil cos.

Per això us suplico que us recordeu de mi

una hora al dia com a reconeixement,

perquè a fe que com més va més us estimo

i més aspiro a la vostra benvolença.



Enquer vos vey la nuyt en somiant,

de què·l meu cors pren un pauch de repòs,

e·l jorn aprés vau tot joyós pensant

com suy stats ab vostre donós cors;

per què us sopley vos vaja·l cor en me

un·or·al jorn per bona conexença,

car cant plus vau plus vos ham, per ma fe,

e plus m’entench en vostra benvolença.

VI

Tornada



Na Isabel, tant de poder teniu sobre meu

que, quan no us veig, visc en penitència

però tan aviat i tan de pressa com podré

vull veure quina és la vostra actitud.



Tornada



Na Ysabel, tant havets sobre me,

que, com no us vey, visch en fort penitença;

mas al pus tost e pus breu que poré

iray veser la vostra continença.

VII

Tornada



Està el meu cor tan indignat amb mi

i tan dolgut per la vostra partença

que em vol matar i em diu que, a fe,

fins que no us vegi no em tindrà benvolença.



Tornada



Car lo meu cors és tant irat ab me

e tant felló per vostra departença,

que·m vol ausir e diu que, per sa fe,

tro us haja vist no m’haurà benvolença.





XIII.

NO EM PLAU L’HOME QUE EN TOTS ELS AFERS NO SIGUI

NO M’ASALT D’OM QU·EN TOTS AFARS NO SIA





No em plau l’home que en tots els afers no sigui

lleial i pur com una balança precisa;

ni em plau l’home que cinc dies per setmana

menteix en el que diu i vol companyia d’amants;

ni em plau l’home que em treu plomes o palla

del meu vestit o es vanta d’un combat;

ni em plau l’home que no té vergonya,

perquè s’ho engoleix tot com la cigonya.



No m’asalt d’om qu·en tots afars no sia

leyals e purs com la fina romana;

ne m’asalt d’om qui sinch jorns la semana

ment an sos dits, e vol ab drutz paria;

ne m’asalt d’om que·m leu ploma ne palha

de mon vestir, ne·s jacte de batalha;

ne m’asalt d’om qui no hage vergonya,

car de tot past fay gorgua com segonya.





XIV.

SENSE AMICS, SENSE BÉNS, SENSE SENYOR

DESERTS D’AMICHS, DE BÉNS E DE SENYOR





I

Sense amics, sense béns, sense senyor,

en lloc estrany i en estranya contrada,

lluny de tot bé, fart d’enuig i tristor,

captius la voluntat i el pensament,

estic del tot sotmès a un mal poder,

no veig ningú que de mi tingui cura

i, vigilat, reclòs, encadenat i pres,

ho agraeixo a la meva desventura.



Deserts d’amichs, de béns e de senyor,

en strany loch y en stranya contrada,

luny de tot bé, fart d’enuig e tristor,

ma voluntat e pensa caytivada,

me trop del tot en mal poder sotsmés;

no vey algú que de me s’aja cura,

e soy guardats, enclòs, ferrats e pres,

de què·n fau grat a ma trista ventura.

II

He vist un temps en què res no em plaïa;

ara m’acontento amb el que m’entristeix,

i valoro més els grillons lleugers

que en el passat les robes amb brodats.

La Fortuna ha mostrat la seva voluntat

sobre mi fent que en aquest estat em trobi,

però no m’hi capfico, perquè he fet el meu deure

amb tots els valents que són aquí amb mi.



Eu hay vist temps que no·m plasia res,

ara·m content de ço qui·m fay tristura,

e los grillons laugers ara preu més

qu·en lo passat la bella brodadura.

Ffortuna vey qu·à mostrat son voler

sus me, volent qu·en tal punt vengut sia;

però no·m cur, pus ay fayt mon dever

ab tots los bons que·m trob en companyia.

III

I prenc consol perquè em van fer presoner

servint el meu senyor tant com podia,

vençut en les armes per un poder major,

no pas per falta d’esperit de cavaller.

I prenc consol de no poder aconseguir

res sense esmerçar-hi patiment;

però, en canvi, em sento de tristor morir

quan veig que el món prefereix fer altrament.



Car prench conort de com suy presoner

per mon senyor, servint tant com podia,

d’armes sobrat e per major poder,

no per defaut gens de cavalleria;

e prench conort quan no puch conquerir

honor en res sens que treball no senta,

mas, d’altre part, cuyt de tristor morir

com vey que·l món del revers se contenta.

IV

No em costa gens suportar tots aquests mals

si els comparo amb un que el cor m’inquieta

i que, dia rere dia, m’allunya de l’esperança:

quan no veig res que doni cap empenta

a acordar la nostra alliberació,

i més quan veig el que demana Sforza,

que no s’avé a cap mena de raó,

i llavors m’abandonen la virtut i la força.



Tots aquests mals no·m són res de soffrir

en sguart d’u qui al cor me destenta

e·m fay tot jorn d’esperança partir:

com no vey res que·ns avans d’una spenta

en acunçar nostre desliuramén,

e més que vey ço que·ns demana Sforça,

que no sofir algú rahonamén,

de què langueix ma virtut e ma força.

V

No veig ni sé, doncs, res en aquest moment

que em pugui ajudar ni en el valor d’una escorça,

sinó tan sols Déu, en qui prenc fonament

i de qui em fio i amb qui el meu cor es conhorta;

i, d’altra banda, del bon rei liberal,

que socorregué amb una gran gentilesa

el qui ens ha ficat del tot en aquest mal:

ell me’n traurà, ja que estic a les seves ordres.



Per què no say ni vey res al presén

que·m puixe dar en valor d’una scorça,

mas Déu tot sol, de qui prench fundamén

e de qui fiu, hi ab qui mon cor c’esforça;

e, d’altre part, del bon rey liberal,

qui socorrech per gentilesa granda

lo qui·ns ha mes del tot en aquest mal,

qu·ell me’n traurà, car soy jus sa comanda.

VI

Tornada



Rei virtuós, el meu senyor natural,

tots no us fem ara cap altra demanda:

que recordeu que la vostra sang reial

mai no va decebre els del seu bàndol.



Tornada



Reys virtuós, mon senyor natural,

tots al presén no us fem altra demanda

mas que us recort que vostra sanch reyal

may defallí al qui fos de sa banda.





XV.

APRENC I DESAPRENC ALHORA CADA DIA

TOTS JORNS APRENCH E DESAPRENCH ENSEMPS





I

Aprenc i desaprenc alhora cada dia,

i visc i moro, i faig d’enuig plaer,

del mal temps faig que sigui bon temps,

i hi veig sense ulls i sé sense saber,

i, sense estrènyer res, el món abraço,

volo pel cel i no em moc de la terra,

i incessantment empaito el que fuig,

i fuig el que em segueix i m’aferra.



Tots jorns aprench e desaprench ensemps,

e visch e muyr e fau d’enuig plaser;

axí maseix fau de l’àvol bon temps,

e vey sens ulls e say menys de saber,

e no strench res e tot lo món abràs;

vol sobre·l cel e no·m movi de terra,

e ço que·m fuig incessantment acàs

e·m fuig açò que·m segueix e m’afferra.

II

El mal no em plau i sovint me’l provoco,

estimo sense amor i no crec el que sé,

em sembla un somni el que veig prop de mi,

m’odio a mi mateix i als altres vull gran bé,

i parlant callo, i sento sense escoltar,

el sí tinc per no, i el cert em sembla fals,

i menjo sense gana, i em grato sense picor,

i palpo sense mans, i faig del seny follia.



Lo mal no·m plats e sovén lo·m percàs,

am sens amor e no crey so que sé;

par que somiy tot quant vey pres ma faç;

hoy he de mi e vull altre gran bé,

e parlant call ez auig menys de hoyr;

de l’hoc cuyt no, lo ver me par falsia,

e menys sens fam e grat-me sens pruir,

e sens mans palp e fau de sen follia.

III

Quan vull pujar, sense girar-me baixo,

i davallant pujo corrent a un lloc alt,

i rient ploro, i dormo desvetllat,

i quan tinc fred em sento més calent que el foc,

i a dretcient faig el que no vull,

i perdent guanyo, i el temps volant va lent,

i sense dolor ben sovint em queixo,

i tinc el simple anyell per guineu falsa.



Com vull muntar, devall sens que no·m vir,

e devallan puig, corrén en aut loch;

e rizén plor, e·l vetlar m’és dormir,

e cant suy frets, pus calt me sent que foch;

ez a dreyt seny eu fau ço que no vull,

e perdén guany, e·l temps cuxats m’és tarda;

e sens dolor mantes de vets me dull,

e·l simpl·anyell tench per falsa guinarda.

IV

Colgant-me al llit em llevo i vestint-me em despullo,

trobo lleugera la més feixuga càrrega,

i quan em banyo crec que no em remullo,

el sucre dolç em sembla fel amarg,

el dia és nit i és fosca la claror,

el temps passat se’m fa sempre present,

el fort és feble i el tou ho tinc per dur,

i, sense falta, em manca el que roman amb mi.



Colgan me leu e vestín me despull,

e trop leuger tot fexuch e gran carch;

e quant me bany me pens que no·m remull,

e sucre dolç me sembla fel amarch;

lo jorn m’és nuyt e fau clar de l’escur,

lo temps passats m’és presén cascun·ora;

e·l fort m’és flach e·l blan tench molt per dur,

e, sens fallir, me fall ço que·m demora.

V

No me’n vaig d’un lloc i mai no m’aturo,

el que no busco ràpidament ho trobo,

del qui no em fio em tinc molt per segur,

i el baix m’és alt i el que és lluny queda a prop,

i vaig cercant el que no es pot trobar,

i veig ben ferma la cosa remoguda,

i el gorg profund és l’aigua d’un bassal,

i el meu vigor ni em serveix ni m’ajuda.



No·m part d’un loch e jamés no m’atur,

so que no cerch ivaçosament trob;

del qui no·m fiu me tinch molt per segur,

e·l baix m’és alt e l’alt me sembla prop;

e vau cercan ço que no·s pot trobar,

e ferma vey la causa somoguda;

e lo fons gorch aygua sus prat me par,

e ma virtut no·m té pro ne m’ajuda.

VI

Quan canto em sembla que em poso a udolar,

i el que és molt bell ho trobo lleig, salvatge,

torno d’un lloc abans d’haver-hi anat,

i no tinc pau ni qui em faci la guerra.

Tot això em ve de veure capgirats

per fets contradictoris el món i la natura,

i jo, que hi estic, a aquests fets, tan lligat

em veig forçat a viure sense mesura.



Cant xant me par de que·m prench a·dular,

e lo molt bell me sembla fer e leig;

abans me’n torn qu·en loch no vull·anar,

e no he pau e no tench qui·m garreig.

Açò·m ve tot per tal com vey encés

de revers fayts aycest món e natura

ez eu, qui·m só en lurs fayts tan empés,

que m’és forçat de viure sens mesura.

VII

Tornada



Que prengui cadascú el que més li plagui

del meu poema, escrit en vers invers;

i, si el mireu del dret i del revés,

podreu treure el que és just d’un cas advers.



Tornada



Prenga xascú ço qui millor li és

de mon dit, vers reversat d’escriptura,

e si·l mirats al dreyt ez al revers,

traure porets de l’àvol cas dretura.





XVI.

EL CANVIADOR

LO CANVIADOR





I

Ja que sabeu canviar tan bé

i coneixeu el que val cada moneda,

teniu un cabal prou convenient

si dura gaire la taula de canvi;

no us faltaran clients per treure’n profit,

però no crec que amb mi feu cap guany:

ja no barrejareu la vostra xavalla

amb els meus florins de bon pes.



Pus que tan bé sabetz de cambiar

e conexets moneda com s’ic val,

assats tenits ben covinent cabal,

si dura tant la taula d’esmarçar;

perroquians no us falran per bon hús,

mas eu no crey gassanyets ab me pus:

ja no matrets vostres diners menuts

ab mos florins de pes ben conaguts.

II

Florí de pes, ducat, dobla i escut

o mig florí, croat, malla i diner

mescleu sense solta al vostre cofre,

que mai no voleu comptar per menut;

i crec que ho feu perquè és la vostra tria:

però us juro per Déu que, tot i la vostra por,

ja no barrejareu la vostra xavalla

amb els meus florins de bon pes.



Fflorí de pes, ducat, doble, scut

e mitg florí, croat, malla, diner,

masclats arreu en lo vostre carner,

que may comtar no volets per manut;

e crey que u faytz per franquessa de cor:

mas jur-vos Déu que, per aqueixa por,

ja no matrets vostres diners manuts

ab mos florins de pes ben conaguts.

III

Sé que un bon florí val a tot arreu

d’aquest país onze sous o el seu pes,

i vós el doneu per un diner jaquès,

i no penseu si val més o menys.

Certament ara feu el guany de Na Peix-frit,

però tant me fa si en traieu un bon partit:

ja no barrejareu la vostra xavalla

amb els meus florins de bon pes.



Un bon florí say que val per tot loch

d’aycest paýs honze sous ho lo pes,

e datz-lo vós per hun diner jaqués,

e no curats si val molt més ho poch.

Cert, ara ffetz lo guany de Na Peix-frit,

però no cur de vostre bon pertit:

ja no matretz vostres diners manuts

ab mos florins de pes ben conaguts.

IV

Prou se sap el que val un fi ducat,

i un escut i una dobla, que és d’or fi,

els canvieu per un croat mallorquí

i amb diners margullesos i els de billó.

Si algú us enviés a Flandes per negociar,

no voldria pas, per Déu, invertir-hi ni un terç:

ja no barrejareu la vostra xavalla

amb els meus florins de bon pes.



Un fin ducat ço que val hom bé u sab,

e d’un escut e doble, qu·és d’or fi,

cambi fetz vós ab croat melorquí

ez ab diner maluyrés e de cap.

Qui us tramatés en Flandes per esmerç,

no cregatz, Déu, qu·eu hi volgés lo terç:

ja no matrets vostres diners menuts

ab mos florins de pes ben conaguts.

V

Però ja que sabeu apreciar els metalls

prou destrament —no us conec cap altre talent—

i distingiu bé els que són bons,

com és que no en trieu el millor?

No us penseu pas que us ho digui per mi.

A fe que no us he de fer aquest tribut:

ja no barrejareu la vostra xavalla

amb els meus florins de bon pes.



Mas, pus le toch dels matals fer sabets

prou destrament, ques autre bé no us say,

ez avets fayt dels bons lo bon assay,

e com etz tals que·l millor no·n triets?

No us pensets vós que us ho dia per me,

qu·ayçest traüt no us vull far, per ma fe:

ja no matrets vostres diners menuts

ab mos florins de pes ben conaguts.

VI

Tornada



Senyor canviador, sou de tan bona fe

que per a vós tot és u, el mal i el bé:

ja no barrejareu la vostra xavalla

amb els meus florins de bon pes.



Tornada



En camjador, tant sotz de bona fe,

que tot és hu a vós lo mal e·l bé:

ja no matrets vostres diners manuts

ab mos florins de pes ben conaguts.





XVII.

ELS ENUIGS

LOS ANUYGS





I

L’enuig, enemic del jovent,

adversari del pensament,

m’enutja tant que res plaent

no puc sentir;

tants disgustos em provoca

que el meu cor, del seu lloc,

en vol fugir.

Abans de res, m’enutja

el món i com, de grat, admet

que s’esdevinguin fets

desmesurats.

Doncs, enutjat

estic del món,

que puja amunt

i més amunt;

i a la fi

d’inici a fi

res no hi reïx,

tot és fallit, tot és mesquí.



Anuig, enemich de jovent,

combatador del pensament,

m’enuja tant que res plasent

no puix vaser;

atants despits me fay sovent,

que·l cor de son alleujament

sortir vol fer.

Per qu·eu m’enuig del tot primer

del món, com li plats sostener

mants fayts que vey en aquell fer

desmesurats,

per qu·enujats

me suy del món

com vay amon

e contramon,

es a la fi

de fi en fi

res no y ha fi,

ans tot deffallit e mesquí.

II

Per això l’enuig em va creixent

amb l’amor, que mal va fent,

i amb molts folls que presumeixen

i no fan res;

i amb els qui es van d’amor queixant,

però mai el seu cor en va sentir l’afany

ni sap què és.

I un gran enuig sento també

quan sóc amb la que estimo més

si per culpa d’altres no puc dir-li res

del meu llanguiment.

I pitjor encara,

i més m’enfada,

el que no passa

esperar massa;

i el qui és beneit,

l’home maldestre,

i malaurat

que es pretén graciós.



Per qu·eu me vau plus anujan

d’amor com vay tant mal usan,

e de mant foll que·s vay guaban

e may fech res;

autres que·s van d’amor claman

ez anch llur cor sentí l’afan,

ne sap què s’és.

E par-me que gran anuig és,

quant suy ab leys a qu·eu am més,

per altres gents no·l puix dir res

de ma lengor.

Autre peyor

e fort me par

so que no·m par

massa sperar;

e d’ome fat

e desdonat,

ple de mal fat,

que per graciós se debat.

III

Un altre enuig sovint em ve

si mentre parlo en algun lloc

em fan preguntes quan voldria

explicar-me millor.

I també quan dic un mot escaient

allà on no se m’entén,

i en quedo malcontent,

i si explico la meva intenció

a algun groller que a tot hi diu no.

D’enemics de conclusions,

n’estic ben tip

i molt m’enutgen.

I un altre enuig

que molt m’enutja

és quan trobo algú

que no m’agrada

i, a desgrat meu,

cal que suporti el seu plaer

i el meu cor en pateix molt.



Un autr·enuig sovent me ve:

quant en algun loch perlaré,

qui m’enterroch quant mils volré

dir ma raysó.

Autre, quant un bon mot diré

en part hon no s’entén per què,

d’on rest falló,

e fay creyre m·intenció

a cors grosser qu·en tot diu no.

D’enemich de conclusió

hay gran enuig

e molt m’enuig.

Autr·enuig trop,

que m’anuig trop,

com algú trop

que no m’azaut

c·a mon desaut

comport son aut,

de què mon cor pren fort asaut.

IV

També m’enutja dormir la nit

enmig de dos en llit petit,

i més encara dormir vestit,

calçat i estret.

I més m’enutja i més m’empipa

l’home mandrós mig adormit

i fredolic.

I a més m’enutja si escric en secret

una carta on explico els meus fets

i algun groller hi fica el nas

on no el demanen;

i un plor d’infant

o jeure sobre una post,

i amb el sol post

sentir-me indisposat

si estic tancat amb una dona;

i estar sota clau;

i quan perd els claus

el meu cavall quan vaig pels afraus.



Enquer m’enuig dormir la nit

en mig de dos en petit lit,

e plus m’anuig quant dorm vestit,

calsat, stret.

E plus m’enuig e prench despit

d’om pererós nes adormit

e de gran fret.

Aprés m’enuig, si scriu secret

letra hon va part de mon fet,

lo fat grosser perquè s·i met,

puys no·l deman;

ne plor d’infan,

ne jaur·en post,

nez al sol post

ser mal dispost

ab dona·nclaus,

ne star jus claus;

ne quant pert claus

mon cossier, quant vau per fraus.

V

D’altres enuigs vull lamentar-me

que el meu cor han envellit:

l’home groller que ho vol dir tot

i en res no creu;

un discurs llarg d’un home neci

i dormir amb una dona bruta,

quan s’esdevé;

i cavalcar en un palafrè

dur, poc caminador, que no trota bé;

i un gos que borda a la serena,

l’home gasiu

amb qui tinc tractes:

que amb mi no combati!

I el sol de juny,

i l’elm quan combato,

i d’altra banda

la dona que reparteix

per molts indrets

el seu amor, deixant de banda la vergonya.



D’autres enuigs me vull sentir,

quant fay mon cor envellesir:

d’ome grosser que u vol tot dir

e no creu bé,

e larch sermó d’om pech ausir;

ez ab sutza femna dormir,

quant s’esdevé;

e caminar ab palaffré

dur, poch anan, que no trot bé;

e ladrador ca de seré,

ne d’om scàs

qu·eu praticàs:

qu·ab me no·s juny!

Ne sol de juny,

ne l’elm quant juny;

e d’autra part

dona que part

en manta part

s·amor, gequint vergony·a part.

VI

M’enutja encara tant com la mort

estar al mar mentre hi ha calma,

en lloc estret, sense confort,

suportant el mal;

i sentir un cant desacordat;

i a l’hivern pujar al port

amb temporal;

i quan fa un vent descomunal;

i caminar per un sorral,

i fum sense foc dins d’un hostal;

i anar sol

per camí pla

i perdre-m’hi;

i que em despertin

quan dormo com un soc,

i l’home que no és

pas del meu rang

que d’un plegat

es pren confiances amb mi i se m’enganxa.



Enquer m’enuig, com de la mort,

estar en mar en calma fort,

en stret loch e sens comport,

passant lo mal;

e sentir cant ab desacort;

ez en ivern pujar al port

ab temporal,

e quant fay vent descominal;

e caminar per arenal,

e fum sens foch dins en hostal;

ne qui sol va

per camí pla

e puys lo pert,

ne qui·m despert

quant dorm spert;

ne d’om, que punt

no·s de mon punt,

ques en un punt

se pleveix de me ne s’ajunt.

VII

M’enutja, a més, el qui em parla a deshora

i, quan jugo als daus, si res em diu

algun pesat; i si seu a prop meu,

se’m fa enutjós;

i fer un llarg camí quan és l’estiu,

i dur al puny un astor esquiu,

feréstec i inquiet;

i jeure amb un home que té tos,

i estar amb un vell rondinós,

i un llagoter envejós;

i els mosquits,

quan a les nits

dormo a pler,

i el malalt

que es queixa molt;

i una llança dur,

i el pa que és dur

i massa dura,

i viure dins d’una mala muralla.



Enquer m’enuig, si mala·m diu,

quant juch als daus, si res me diu

algun fexuch; si prop me siu

m’és enuyós;

e larch camí fer en stiu,

ne dur en puny astor squiu,

brau ne bascós;

ne jaur·ab hom que haja tos,

ne star ab vell trop renyinós,

ne de legoter enveyós;

e dels mosquits,

com en les nits

dormiré ferm,

e de l’inferm

que·s plany de ferm;

ne lansa dur,

ne de pa dur

que massa dur,

nez abitar dins àvol mur.

VIII

Oh, quants enuigs he suportat

que no puc pas jo dir-los tots!

M’enutja molt l’home agitat,

ignorant, brètol;

i la roba que perd pèl;

i el fang la nit de pluja fina,

on rellisco;

i qui em nega el que li prego;

i trobar sovint els meus creditors;

i dona magra de cos sec,

i llarg consell

quan no el demano;

i jeure sol,

i quan sols sento

[. . . . . . . . .];

i estimar amb seny

dona que ensenya

que té poc seny;

i un home prim que mira amb ira.



O, quants enuigs hay sostengut,

que trestots dir no·ls he pogut!

Mas fort m’enuig de l’hom mogut,

ignorant, pech,

ne roba que pèl ha perdut;

ne fanchs de nits, quant plou menut,

que m’allenech;

e qui·m diu no quant heu lo prech,

ne quant sovent trop a qui dech;

e don·ab magre cors e sech,

ne larch consell

quant no l’apell;

e jaure sol,

ne quant aug sol

[. . . . . . . . .]

ne·mar ab seny

dona qu·enseny

que n’ha pauch seny,

ne d’om flach que mir ab endeny.

IX

De tots els enuigs que he dit,

no en conec cap de pitjor ni de més greu

que la pobresa, que angoixa

grans i petits,

i quan fereix amb la seva espasa

la Fortuna, que, quan li plau,

fa costat

al qui val menys que una soca,

i el millor or refinat

tira a terra i enderroca,

i no respecta cap llei,

ni dret ni servei;

per això cal

que lloem Déu,

que a ningú res no deu.

I així acabo;

el meu cant és a la fi:

que cadascú l’afini

segons cap a on la voluntat l’inclini.



De tots los enuigs que dits hay

tant fort ne tant soberch no·n say

com pobretats, que dón·esmay

a gran e poch,

e quant ha ferit de son glay

Ffortuna, c·axí com li play

vol donar loch

a cell qui no val pas un çoch,

ez aur smerat de fin toch

abat e met ab enderroch,

no guarda ley,

dret ne servey;

d’on tots hom deu

lausar a Déu,

qui res li deu.

Per què defín,

mon lay ha fin:

cascús affín

sa volentats lay on s’enclín.





XVIII.

PASSIO AMORIS SECUNDUM OVIDIUM





Quan veig que el temps canvia i s’enfosqueix,

i no sento cants d’ocells ni cançons ni tornades,

em ve un defalliment al cor

quan recordo

que Jesús va morir per amor

i tot els sants,

i penso en el bell afany que l’amor

em fa passar,

vull Ovidi convocar

quan diu així:

Que l’amor s’engendra al cor fidel

i sincer,

i no al que és fals ni mentider

ni variable;

i tan bon punt n’és, d’això, culpable,

ja no se’n diu amor,

perquè allà on es fica i hi habita

no s’hi atura.

Així com va fer amb els quatre vents la natura,

que com més bufen més poderosos són,

amor és un poder

basat en la saviesa,

i per la seva excel·lència

no admet deshonestedat;

celebra la franquesa

i estima el seu amic,

que allunya del destret.

I vull que sapigueu

que amor és amistat

a tots els que sé enamorats

i no tolera pas ni ofensa ni trampa,

com el qui ama i no és amat.

I per això ha aixecat

a prop seu un casal

on hi ha dos portals,

i enmig un castell

alt i superb i bell,

on s’està el Déu d’Amor

i hi viu el Valor,

que crida ben alt:

«No és meravella si jo canto

millor que cap altre cantor.»

[. . . . . . . . . . . . . . . . ]

Per un portal us convé entrar,

que Joia es fa anomenar

i així es fa dir,

i per un altre, sortir,

que es coneix com a Dolor.

[. . . . . . . . . . . . . . . . ]

Així com l’elefant,

que quan cau no es pot aixecar,

el qui per la porta vol entrar

on és Joia,

endavant, alegre i amorós,

tot seguit el guia

amb cants d’ocells i melodia.

I en acabat davant el porta

amunt a la més alta porta,

on una veu de virtut canta:

«Verger d’amor on neix la fina planta

que amb gran bellesa s’expandeix i brosta.»

I convé que es reculli,

que Joia ja no el seguirà més,

perquè Voler tot seguit surt,

el pren i el rep amb alegria

[. . . . . . . . . . . . . . . . .]

L’amant diu amb lleial amistat:

«Porto al meu front el vostre bell semblant

i en fa el meu cor nit i dia gran festa.»

Voler respon tot d’una

a l’amant: «Amic,

[. . . . . . . . . . . . . . . . .]

he sentit a dir com a cert:

tinc per foll el qui ama però no requereix

d’amor cap dona ni es refia del seu rostre.

Per això et portaré davant

del nostre Déu,

[. . . . . . . . . . . . . . . . .]

com convé.»

Tan bon punt és davant de sa mercè

agenollat,

el Déu d’Amor diu: «Benvingut

sigueu vós, el nouvingut.»

L’amant amatent respon

sense dir res més:

«De vós em vénen els desigs

al cor amb sospirs amorosos.»

I quan es veu tan exultant

i tan joiós, es queda recelós,

amb dubtes i segur, agosarat i covard,

trist i content, avar i generós i brut.

[. . . . . . . . . . . . . . . . .]

Dolor envia com a missatgers

tot seguit un parell de llagoters,

Enveja i Malallengua,

i els mana que el prenguin

i que el facin fora;

i, sense ajornar el mal,

tot d’una és pres,

lligat i apallissat i malmès.

I ell crida amb dolor:

«Bé m’han mort i s’han mort

els meus ulls, que m’enganyaven.»

Girant els ulls al Déu d’Amor

per veure si el defensa

i si Voler l’empara;

i així se’n van,

que ningú no té cura

del seu afany.

Ell diu: «Tinc el cor tan inquiet

pel temps, quan el veig tan canviat,

que el goig se’m fa tristor

i el plaer va esvanint-se.»

I se l’enduen tan vilment

desemparat,

i arreu del cos el colpegen,

amb desesperació.

Diu cridant alt: «Ai, ai, Voler!

L’amor certament s’ha perdut,

i he fet com el foll dalt del pont.»

I amb aquest afany respon

fins a la porta

on és Dolor, que el descoratja

i li pregunta:

«Foll, capsigrany:

per què et ficaves

en aquest lloc i què hi volies?

Digues-m’ho, si us plau,

com és que estàs tan malmenat?»

Adolorit respon:

«En greu neguit i en greu defalliment

han posat el meu cor, i en gran error,

els llagoters i els falsos endevinadors,

que envileixen la joia i el jovent.

Vegeu com m’han falsament

abatut […………],

i crec que tothom s’hi perd,

quan fa aquest llarg camí.

Perquè em passa com al jonc,

que no té fruit ni fulles ni flor.»

Dolor no consent més a la por

que l’amant aturi

de perseverar en la seva llei,

ans amb fermesa l’empeny

severament, amb ira,

fora del portal.

I tanca les portes del casal

i roman allà,

cridant amb grans veus d’angoixa:

«He perdut de tal manera el meu saber,

que amb prou feines sé on sóc

ni d’on vinc, ni on vaig

ni què faig de dia ni de vespre,

perquè en la meva creença m’han traït.»

Cant vey li temps camgar e·nbrunusir,

que non aug chant d’auzelh, voltes ne lay,

me sent al cor un tal smay

quant mi recort

que per amor Jesús pres mort

e tuig li san,

e pens d’amor lo bell afan

que·m fa passar,

d’on vulh Ovidi reclamar

disent aysí:

Qu·amor s’engendre de cor fi

e vertader,

e no de fals ne monsanger

ne veriable,

e tantost qu·és d’ayçò colpable

amor no·s dita,

que lay on sa met nez habita

ges no y atura.

Axí com fech dels quatre vents natura,

quez on plus van esforssen lur poder,

amor és sauber e poder

ffundat en saviesa,

e, per sa gran altesa,

desonestat no vol:

ffranquesa del tot col

ez ama son amich

e lunye·l de destrich.

Enquer vulh que sabgatz

que amor és amistats

sobre tots celhs qu·eu say enamorats,

e per res no sosté offensa ne barats,

axí com celh qui ama e no·s amatz.

E per ço ha pausat

prop de se un ostal,

on són fayt duy portal

ez en miey un chastelh,

aut e sobrer e belh,

on stà·l Dieu d’Amor

e conté çay Valor,

e diu en aut cridant:

«No·s merevelha si yeu xant

mils de nulh autre xantador.»

[. . . . . . . . . . . . . . . . ]

Per l’un portal entrar

vos cové, que nomnar

se fa Joya e dir,

e per l’altro celhir

lo qual Dolor s’apelha.

[. . . . . . . . . . . . . . . . ]

Atressí com l’orifany,

qui quant chay no·s pot levar,

celh qu·en la porta vol entrar

on Joy stay,

que davant, amorós e gay,

tantost lo guia

ab xant d’auzelhs e melodia.

E puys avant l’aporta

aut en la sobirana porta,

on veu de virtuts canta:

«Vergier d’amor on nais la fina planta

que·b gran beutat gen spandex e brulha.»

E cové·l que·s reculha,

que Joya ja pus no·l seguix,

car Voler tantost hix

que·l pren e·n fay gran festa.

[. . . . . . . . . . . . . . . . .]

L’aman ditz per fin·amistança:

«En lo ffront port vostra belha semblança,

de què mon cor nuyt e jorn fa gran festa.»

Voler ab ray[s]ó presta

diu a l’ayman: «Amich,

[. . . . . . . . . . . . . -ich]

entès hay dir per ver,

qui tinch per folh qui ama [e] no requer

dompna del món, ne·s fia·n lur semblan.

Per què t’amanaray denan

lo nostre Dieu,

[. . . . . . . . . . . . . . . . -eu]

c·axí·s cové.»

Tantost és denant sa mercé

agenolhats,

lo Dieu d’Amor diu: «Ben venyats,

vós, novelhamén vengutz.»

L’aman respon apercebutz,

ses alre dir:

«De vós mi vénon li desir

al cor ab sospir amorós.»

E com sa veu ten abondós

e tan joyós, està·b reguart,

dubtós e certs ez arditz e coartz,

trists e gaugós, avars e franchs e brutz.

[. . . . . . . . . . . . . . . . . -utz]

Dolor fay missatgiers

tentost dos lausangiers,

Envega e Malalengua,

manant a xascú d’éls que·l prengua

e·l lanssen ffora;

e, ses de mal autra demora,

de fayt exprés

liatz e betutz e malmés.

Ez elh crid·ab dolor:

«Bé m’an mort mi e lhor

mey hulh galiador.»

Girant los hulhs al Dieu d’Amor

si·l deffendrà

ne Voler si l’emperarà,

ez aysí·n van,

que no·s curen de son afan

neguna gen.

Elh diu: «Tant hay lo cor en penssamén

del temps, com axí·l vey giratz,

que·l gaug m’és a tristor cangats

e·l plaser mi va dexandén.»

E porten-lo-se’n ten vilmén

desenperatz,

e baten-lo fort per tot [. . . -atz]

ab desesper.

Diu alt cridant: «Ay, ay, Voler!

Amor és perduda per ver,

ez hay ben fayt con folh en pon.»

Ez ab aycest afan respon

ffins a la porta

on és Dolor, qui desconforta

e li demana:

«Ffolhs, ben haguist la testa vana:

com te meties

en aycest loch, e què y volies?

Di-m’o, si·t platz,

ne com est aysí malmanatz.»

Respon dolén:

«En greu smay ez en greu penssamén

an mis mon cor ez en granda error

e·l lausanger e·l falç devinador,

abaxador de joy e de jovén.

Vet co m’an falssamén

abatutz [………… -ert],

e crey tot hom s’i pert

qui fay cest camí lonch.

Car aysí·m pren com fay al jonch,

qui non à frug, fulhes ni flor.»

Dolor pus no cossén de por

que lay atur

perseverar lo sieu fur,

ans fort l’ampeny

dangerosamén ab endeny

ffora·l portal.

E clou les portes de l’hostal

e roman lay,

cridan ab gran votz d’esmay:

«Sí n’ay perdut mon sauber,

qu·a penes say on m’estau

ne d’on vench ne vas on vau,

ne què·m fau lo jorn ne·l ser,

car trasit suy en cresensa.»





JORDI DE SANT JORDI (Andorra, c. 1400 - La Vall d’Uixó, c. 1424) fou un cavaller i poeta valencià, fill de moriscos conversos. Tingué el càrrec palatí de cambrer reial i fruí de la protecció d’Alfons el Magnànim. Participà en l’acció de Calvi i en el setge de Bonifacio i, sempre al costat del monarca, entrà a Nàpols, on es trobava el 30 de maig de 1423, quan fou ocupada per Francesc I Sforza, i fou fet presoner. En captivitat escriví el poema Presoner, en què palesa les seves angoixes i el seu enyorament per la vida sumptuosa cortesana i la seva confiança en una prompta alliberació per part del rei.

Poeta eminentment cortesà, apareix vinculat al grup d’escriptors joves que lloen la reina Margarida de Prades, vídua de Martí l’Humà, a la qual sembla que dedicà algunes de les seves més solemnes cançons, com Midons i segurament els Estramps, veritable joia de la lírica catalana. En aquest ambient es degué relacionar estretament amb Andreu Febrer i amb el marquès de Santillana. El seu breu cançoner (se n’han conservat només 18 composicions) és essencialment amorós, dins l’actitud encara vinculada a l’amor cortesà trobadoresc, que mantenia la seva vigència i eficàcia en els nuclis postfeudals de Catalunya. La influència dels grans trobadors del segle XII (Pèire Vidal, Folquet de Marsella i, sobretot, Arnaut Daniel) és palesa en la seva obra poètica.





