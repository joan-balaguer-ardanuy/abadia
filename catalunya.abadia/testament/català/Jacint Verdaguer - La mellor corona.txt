Antologia pòstuma que reuneix setanta-cinc poesies, escollides per Anton Busquets i Punset i Lluís Carles Viada i Lluch. Les poesies, algunes inèdites, d’altres més conegudes, es reuneixen en una col·lecció que pretén representar en mort la vida poètica de Verdaguer, des de les seves primeres obres, poemes i corrandes, plenes de fe, llum i epicitat, fins a la foscor i trontollar de la fe de les últimes composicions de Verdaguer. Com Busquets diu al pròleg, l’antologia pretén ser una corona, no de flors sinó d’admiració cap a l’obra de l’autor.





Jacint Verdaguer





La mellor corona


Tria d’Anton Busquets i Lluís Carles Viada



ePUB v1.0

Papallona 11.12.23





Títol original: La mellor corona

Jacint Verdaguer, 1902

Edició digital: Papallona (v1.0)

ePUBCat base r1.3





LLETRA-DEDICATORIA


A Na Francisca Verdaguer Santaló

germana del immortal poeta

Lo 3 de Juny, en lo precís moment en que ’l rostre germà pronunciava, devant del notari per ell cridat pera otorgar testament, les paraules: «A la meva germana molt l’ estimo…», arribaven vós a «Quinta Joana» de Vallvidrera. ¿Qui vos havia cridat allí: Déu pera que allunyasseu ab vostra presencia les negres fantasmes (!) que per dues vegades havien intentat la nit passada assaltar la cambra de vostre malaltís germà, o aquest meteix ab aquelles paraules:

Amichs meus, si’m veyeu trist,

partau-me de Jesucrist

y’m tornarà l’alegria.

Oh! Tornau me’n a parlar

si’m vesseu malalttjar,

que’l plaher me goriria?



Fos Déu qui vos hi conduhís, o fossen ’les veus del vostre germà les que vos hi duguessen, ¡benvinguda fóreu aquell mati a Vallvidrera! Si, benvinguda pera Mossèn Cinto y pera ’ls seus amichs, encara que, abans de veure al primer y d’endevinar als segons, vos fuel, gessen la cara ab l’insult, vos ferissen ab lo menyspreu la vista, posessen a prova’l vostre dalit abandonant vos per espay de cinch hores en un recó de la llotja, y en lloch de paraules de condol arribés l’mputació de criminal! a vostres orelles… ¿Criminal per haver demanat pel vostre germà lo Santíssim Viàtich? ¿Criminal perquè venieu a parlar d’altra vida y de glories eternes als qui, més arrapats a n’aquesta y a les terrenes, volien també encadenar-hi al vostre germà, qui, ab son silenci eloqüent y ab sa mirada parladora, responía als mentidors afalachs y a les interessades despreocupacions dels qui’l rodejaven:

Com un infant son estel,

prou he fet volar pel cel

ma poesia;

lo meu estel s’hi perdé

y vol perdre-s’hi també

l’ánima mia?



Dos dies de lluyta foren coronats pel més esplendorós triomf, y a mitg mati del 5 de Juny les fondalades de Vallvidrera s’estremien al sò de la campaneta, y per sobtats camins encatifats de roselles y de flors de ginestera desfullades fou portat Nostramo al vostre germà volgudissim.

¡Quins moments aquells pera tots y quines emocions més oposades en quants en aquella cambra aplegat nos haviem! Vós, al capçal del llit de Mossèn Cinto, ab la fortalesa que dóna la fe vertadera; nosaltres, a vostre entorn, ab la joya d’haver satisfet lo fervor del amich, y a l’espona los qui, poruchs, fins volien negar-li l’Eucaristich Mannà; vós y nosaltres resignant-nos en nostre condol fraternal y amistós ab ses metexes paraules:

La malaltia que tinch

benehit qui me l’ha dada:

les malalties del còs

són medecines de l’ànima;



los interessats despesers espiant ab lo front alt si entelava la blavor de sos ulls enclotats y punyents una sombra d’espant, ¡d’espant per t’arribada del Metge celestial!, ah!, ¿no’ls deya res a n’ells, tant com a nosaltres nos parlava, la poètica benvinguda que com irisat papelló aletejava desde la flor moradenca de sos llavis a tots los recons de l’estucada cambra:

Quan veniu a dar conhort

al pobre malalt que us crida,

y a qui braceja ab la mort

volau a dar-li la vida,

més d’un front ensoperbit

no’s dobla com alguna hora…

Ay! Los aucells de la nit

no veuen sortir l’aurora!



Un quart després nos allunyavem d’alli pera acompanyar processonalment lo Santíssim Viátich, com a l’anada, a son retorn a la romànica esgleyola, sense pensar que no havíem de trepitjar may més aquella cambra, hon si no hi entrarien los parents ni’ls amichs, podrien entrar-hi d’aquell dia en avant los còmplices de sos escarcellers, pera parlar-li a Mossèn Cinto, en aquelles hores supremes, de tol, manco de Déu: d’ interessos y de adopcions, de revelacions y de crèdits, d’aplaudiments y de glories, de persecucions y d’apostasies, d’amichs traidors y de metges historiaires, fins a conseguir que’s llevés lo vestit de la seva modestia dexant en testament son cadavre a Barcelona, que si estimava ja feya temps com a seva, no estimava, no, més que « son humil recó de Folgaroles».

Adalt, en lo segon pis. ahon vos havien arreconada ab los vostres fills y ’ls vostres parents, ja que, mercès a la fusta imposició del generós propietari, no vos pogueren treure de la casa, vos arribava’l dia 10 la trista nova de sa mort. Y com, quan era viu, son afecte, vos pledejaren, quan mort, les seves despulles. ¡Perdonem, com perdona Déu, als qui, dexant-lo en lo més esferehidor desamparo, donaren lloch a que’s cumplissen en ell sos profètichs versos:

Jesús, com he viscut en to platxeri,

dexau-me at menys morir en la tristor;

no vull en aquella hora refrigeri,

com no sia vingut de vostre amor.

Séns terrenal conhort en ma agonia,

d’amichs y de parents abandonat.

abandonat com Vos morir voldria

ab vostra creu dolcissima abraçat.



Y desde Vallvidrera devallàreu aquella negra y trista nit fins a Sarrià, y desde aqueix breçol eularià, tres dies després, fins a Barcelona, pera presenciar desde la balconada de nostra casa comunal la major glorificació de poeta de que puguen parlar les nostres cròniques.

Entre la munió de corones y branques de tota mena ab que volgué embellir la ciutat a rostres ulls entelats lo tristissim acte del sepeli, ne mancava una: del llorer de Vinyoles volguerem texirla, y en Busquets y Punset s’encarregà d’abastar-lo. Mes, vingut lo llorer, se’l disputaren los amichs com relíquies, y aleshores nasqué l’idea de texir-li al vostre germà la corona de que us fem ofrena pera que la poseu ab vostres mans propries sobre sa tomba en aquesta diada. Flors nades del seu ingeni, eternalment viuràn en la memoria del poble, com eterns són los llaços d’afecte ab que les havèm lligades y que’ns estrenyerán a vós per tota la vida, a vós, que sou germana, per la sanch, pels sentiments y fins per lo calvari, del cantor més gran de nostra fe y de nostres montanyes, y a qui, si dels llorers sapats y ramalluts de son Palau, com al fra Ramon de ses poesíes pòstumes, la Ciutat dels Comtes

de la més alta brosta

un brot li hauria dat,



també és de creure que, com aquell, per la misericordia del Déu dels nostres pares,

d’altre llorer més alt

ha hagut to cimeral.



Lluís Carles Viada y Lluch

Barcelona, diada dels Morts de 1902.





PROLECH


¡Pobra Pairia, que port en

flor sos mellors fills! Mes ay!,

pobre de mi, que ’m falta una

gran part de la meva ànima!

(† MARIAN AGUILÓ)

¡Quin cap-vespre’l del día 10 del passat Juny! No puch pas remembrar-lo séns que una sotragada me trasvalse ’l cor y un fil de llàgrimes brolle dels meus ulls escaldant mes galtes. Ja la pressentíem la seva mort, y de díes que la pressentíem, però no tan sobtada que ni temps nos dongués pera acabar de dur a terme’l somni que acaronavem de fer que’ls últims moments de Mossèn Cinto fossen dignes de sa vida…

Pobre Mossèn Cinto! Fins aquells instants suprems d’agonia en que l’ànima pressent y anhela’l benestar etern somrihent al brí de llum que li mostra vía de l’eternitat floridora, foren tristos y crudels per ell… Sol en aquella hora, però en quina soletat!. sense que poguessen arribar-hi a endolcirli’l trànsit los qui poch abans tant de plaher li donaren acompanyant-li en reyal visita al Senyor de Cels y Terra, a pesar dels esperits mesquins que fins aquell plaher volíen escatimar-li en paga dels immensos beneficis que’ls féu, sacrificant no solament sa preuada vida, sinó fins posant en perill la seva honra immaculada, més valiosa encara que’ls tresors immensos ab que ha enriquit a Catalunya.

¡Ab quin dalit treballavem tot aquell día pera donar lo cop de gracia! Tot estava a punt; mes ay! que mentres en Viada, acompanyat d’altres bons amichs, començava de passar y jo feya cap a ultimar altre assumpto referent també a mossèn Cinto, y per cert a pluja batent, me tapà’l pas en la Plaça de Sant Jaume un allau de carn humana que s’empenyía febrosa abocant-se a llegir lo paper que donava la fatal nova de la mort del gran poeta y que en aquell acte acabaven de fixar en les parets de la casa comunal.

Sols Déu sap la ferida que obri en mon cor aquella pèrdua irreparable… Encar no sé donarme compte de com me trobi cap-al-tart ab los bons amichs y la germana del mestre capdal… Y passà lo que desgraciadament passà sense poder-ho evitar nosaltres, y veyent tots los treballs infructuosos, restant-nos, no obstant, lo conhort de que desde’l Cel, hon séns dubte gosa de les eternals delicies, beneheix l’anyorat amich tots los esforços nostres encaminats a tan noble fí.

Entre aquell debolit de corones que’s vegeren en lo dia de son enterro hi faltava la nostra… En veritat sía dit, no li volguerem aventurar… Avuy, en dia ben assenyalat, no fem més que texir-ne una ab flors de més durada y de més flaire que les que’ns oferien los jardins: y aquestes són les flors de son ingeni, escampades per ci y per llà en fulles volanderes y de mal aplegar. Corona més digna no la podíem pas trobar enlloch.

Ab ella hi va tot l’afecte de la nostra ànima per l’immortal cantor de L’Allàntida, y bo serà, al ensemps, que ab quatre cops de ploma esbocèm la figura d’en Verdaguer ab tota una pila de recorts íntims de molta estima pels devots del geni.

Aquesta corona és texida ab flors de tota mena, sobrexin-t’hi les més xiroyes, desde l’amagranada y ardenta rosella, l’enamorat girassol, l’englantina y la frescoya setelia, a la trista crucifera y la soliua vidalba. Galana corona per un poeta, sobre tot per un poeta com Mossèn Cinto. Ab tot lo respecte y ab tota la veneració l’hem enfilada, axis com les notes biogràfiques que seguexen escrites arràn de sa mort y conegudes ja de la majoria dels llegidors, a qui no’ls sabrà pas greu de retrobar-les en aquest aplech, que, cumplint un desitg de l’autor, publiquen sos dexebles y amichs de sempre.

En temps de primavera gentil, quan l’afrau de Folgaroles, transformat en vistós jardí, rebía perfums de flors y’s regalava ab canturies de rossinyols; quan lo Montseny se desencaputxava regalimant ses vessants que feyen créxer los rius y reguerols que fertilisen Les Guilleríes y la Plana de Vich; quan lo cel, vestit de festa, blau y serè, desava’l vel de boira que acostuma abrigar aquella comarca, aleshores badà’ls ulls a la llum d’un sol rialler y vivificador lo gran poeta que Catalunya plora, lo místich cantor que sublimà tantes ànimes, l’èpich trovaire que’ns llegà l’epopeya sublim que’ns mostra la pèrdua d’un món vell y la naxença d’un món nou, lo mestre, lo sacerdot, l’amich…

Vingué en lo temps cabal d’assumir-se’l classicisme de nostra llengua, allavors desenterrada per l’Aguiló, a la veu del Aribau quan donava’l sant y senya seguint en Rubió y Ors y tot lo bell estol de capdevanters que enrotllaven la gran figura d’en Milà y Fontanals. Aquests pastaren nostre llenguatge ab rastres del llevat que dexà’l Rector de Vallfogona; mes d’altra manera no ho podíen fer. quan no havien mamat en lo veritable mugró lo doll aspre y dolç a la vegada del llenguatge català servat a montanya en los recons del escó, entre oracions piadoses y cants que’l poble serva com a ver llegat d’una, generació mitg morfosa per falconades de conqueridors que al posar-lí’l peu al coll volien cambiar-li la llureya de ses costums y de sa llengua.

Guaitem-lo en sa infantesa, vetllant-li’l sòn y alletant-lo una mare santa y ben catalana, parlant-li del cel ab un llenguatge pur y veritablement català. cantant-li les més dolces cançons de la musa popular; més grandet ja, enduhent-se’l a l’ermitatge de la Demunt, bo y fent llargues reposades en los soleys de la Novissima, contant-li rondalles, sobre tot aquelles que entranyen més la fesonomia poètica de nostre poble, y llegint-li piadosos y florits llibres que li feren de faró en sa carrera gegant de poeta y sacerdot.

Adolescent ja, podèm trobar-lo en jòchs profitosos pera sa crexença de geni: ab currues de noys y noyes voltant aquella afrau encalçant papellones y pomellant flors y herbes, lo que ell estimà tant y tant fins en ses darreries. Lo que aquells jòchs influiren en sa vida preuada’ns ho demostra prou per l’anyorança que traspuen aquests versos;

Frescos anys de la ignoscencia,

¿com fugiu séns dir-me adéu,

ab l’albor de la existencia,

primavera del cor meu?

. . . . . . . . . . . . .

Aquell córrer per les hortes,

aquell rodar pel jardi!

Ay! Com exes fulles mortes

que hi apila’l trebol í !

. . . . . . . . . . . . .

nits, trenchs d’alba, caramelles,

¿qui tant d’hora us esvaní?

. . . . . . . . . . . . .

Ahon sou, mes companyones,

ahon sou, mos companyons?

Qui esfullà nostres corones?

Qui esbullà nostres cançons?



¿Pol haver-se escrit jamay un plany mes sentit que’l que exhalà’l poeta per sa llunyana infantesa? Sortit d’ella ab bona sahó li ensenyaren dreturer lo camí del Seminari de Vich, única font de saber en que podia abeurar-se’l minyó privilegiat, donada l’humilitat de la familia seva, pobres terraçans y picapedrers. L’època aquella fou séns dubte la mellor de sa vida.[1] Entreveyent un cel pur de poesia y febrós d’assolir-lo, passà per una pila d’alambins, a quin d’ells més curiós y d’aspecte pintoresch, texint-se una corona de recorts plahents en quins s’hi breçolava prou sovint fent fruhir als qui l’escoltaven embadalits fins en ses darreres converses, quan ab veu apagada y respir fadigós semblava voler dexar entreveure un tresor d’intimitats, comprenent lo que’ns delectaven.

La seva fadrinada no fou menys pintoresca y atrayent, pot-ser més, puix se veya ab coratge pera assolir empreses ben arriscades y finsa voltes temeraries, com verament ho és L’Allàntida, de la que no hem de parlar per ésser coneguts sos incidents per tot lo món. Mes, sapigut sia que, ab tot y dur tan bella càrrega damunt ses espatlles d’atlant, barrinava son cervell per altres ideals més febles, però no menys hermosos y immortalisadors. Per aquells temps lo poema Mireya del gran Mistral tenía l’atenció del món literari, y res d’extrany que’l nostre geni se n’adonés, per lo que provà de cercar en aquesta terra nostra una altra Mireya y un altre Vicentó, si no torrats pel sol ardent de la Provença, emmorenits pel més suau de la Plana de Vich, y, ab son esboç de poema En Jordi y la Guideta, no parava un moment, afiligranant-lo ab les descripcions més hermoses que fa pochs díes nos féu entreveure en delitosa conversa son antich company l’ll-lustre escriptor y Mestre en Gay Saber Mossèn Jaume Collell. Aquell poemet que de segur resta enllestit en algun recó de sa llibreria o bagul d’originals, li féu passar febrades, no pel treball que li pogués reportar sa confecció, sinó perquè, donat son caràcter d’estudiant seminarista, certs escrúpols lo feyen rezelar y lluitar ab sa pura conciencia, ara amagant lo manuscrit fins entre’ls envigats de la teulada de sa cambra de Can Tona, ara tornant-lo a treure y amagant-lo de nou, vencent sos escrúpols les rahons de Mossèn Jaume… és a dir, veritable lluyta que li produhía l’ambent estret y sever d’aquell centre d’ensenyança. Igual passà ab les corrandes y cançons de fadrí de montanya ab que’s regalaven les noyes d’aquells indrets en les nits de caramelles. Una sola logrà exir-se de son amagatall anant a parar als Jòchs Florals del 66, ahon fou llorejada y de quin volum no ha exit per un may més. Que fresques són aquelles esparses! ¡Com hi bull l’ànima enamoradiça d’un camperol! Lo Roser de Mas d’Euras, que axis se titula aquella esponjosa composició, enclou ben bé l’aspecte del poeta incult y espontani nascut de l’ambent popular, essent-ne un ver joyel! d’aquesta mena de poesía que ab tanta sort han conreuat poetes com en Masifern y’l meteix Mossèn Collell. Lo Roser de Mas d’Euras ha quedat vivent en un volum de Jòchs Florals, y algunes corrandes y esclats de sa musa popular queden en l’ànima de son poble, que les recorda prou, encara frescoyes y plenes d’espontaneitat.

Algunes altres, que poden ben confondre-s ab les més axerides de les populars, resten en los primers Calendaris que publicava’l malaguanyat Briz y que hi enviava en Verdaguer. En aquella època fou que publicava com a folletí en El Eco de la Montaña, periòdich vigatà, son poemet Los Sants Martyrs de Vich, rich en descripcions que poden aparellar-se ab algunes de L’Atlàntida, ressentint-se, no obstant, del regust que li dexà la lectura dels clàssichs castellans.

Durant la seva malaltia, en aquelles hores que’l mat lo dexava reposar, ¡ab quina riquesa de detalls m’esgranava’ls records d’aquella època de feliç remembrança per ell! Y al veurem tan atent, assedegat d’aquells esbarjos, los ulls li espurnaven de goig. ¡Quines hores hi havia passat en l’espona d’aquell llit xich y a dintre aquella cambra fosca y reduhida! A voltes venía a trencar aquella mena d’èxtasis meu, la veu del bon company Doctor Roura y Barrios.

— Are dexeu-me’l per mi, a mossèn Cinto, que’m cal remeyar-lo. A més que ja fa massa estona que enrahona y li convé repòs.

Ell me donava una mirada de dolça resignació.

— Grans mercès, Déu vos ho pach. Torneu després y procureu veure-us ab en Viada.

Aquelles converses eren la mellor medecina pera son mal.

Algunes de ses notes d’estil popular exhalen cert deix melangiós, com si guardessen lo ressó d’anyoradívoles complantes que d’enllà d’Italia li dugué un noyet de Nàpols en l’ànima d’aquella arpa prodigiosa, quins acorts melodioses li feren entreveure lo cel de la poesia ab tota sa puresa.

Oh! Y vista ja en la falda de la seva marc en l’ermita de la Verge de la Demunt, ahon

…sent jo petitó, cada diamenge

a durdi alguna toya me portava.

. . . . . . . . . . . . . .

Un cap-al-tart tindria alguna pena,

puix ella féu la oració més llarga

y esgranà lo rosari més calmosa

barrejant ab sos grans alguna llàgrima.

. . . . . . . . . . . . . .

Al empènyer la porta de la esglesia,

un till de Nàpols axerit passava,

duhent al coll una arpa tota plena

d’armoniosa música d’Italia.

Ella, escorrent sa bossa escanyolida,

un rajoli de notes li demana.

. . . . . . . . . . . . . .

A un cayre de portal lo jove’s posa

y passa’ls dits per los bordons de l’arpa.

. . . . . . . . . . . . . .

Jo mentres l’ona célica bevia,

primerenca regor de la meva ànima,

. . . . . . . . . . . . . .

com aurora divina que’m somreya

vegi en lo Cel la Musa catalana.



Soperba composició que’ns dol no poder transcriure-la tota sencera, puix és la que més retrata la tendror de l’ànima del anyorat mestre y séns dubte una de les millors que escrigué.

Ab quin respecte y ab quina anyorança’n parlava sempre Mossèn Cinto de la seva bona y santa mare! No dexà c’esser per ell una gran desgracia aytal perdua, puix influhía molt en son esperit, y en aquests darrers temps ¡quant no li haguera servit pera exir-se del marasme en que estava enfonzat en l’època de les seves tribulacions! Bé se’n planyia prou!

En lo present volum hi hem posat tot lo que d’ell hem trobat que’s referesca a sos primitius temps de poeta; fins la serie de corrandes que entre’! poble s’han confós ab les anònimes y que tota Catalunya n’ostenta un ver tresor. Ell les dictava al jovent en les nits de caramelles.

Y al reproduhir-les, aquestes esparses d’un cor pur y ignoscent, no creyèm fer cap mal a la bona y santa memoria del gran poeta que adoràrem en vida y glorifiquèm després de mort. Per cert que, sobre’l particular, molt mal efecte’ns han produhit unes notes publicades aquests dies. que, temeraries a més no poder, comprometen entre la gent senzilla l’aurcola del immortal cantorde Catalunya.

En la masia humil de ca’n Tona, ¡com cresqué’l poeta en la força de son geni colossal! La concepció de son grandiós poema li feya fer actes que, al conèxe ls la senzilla gent que l’envoltava, a la força havien de titllar-lo d’orat.

Obrim al etzar L’Atlànlida, y’ns toparèm tot seguit ab aquells titans gegantins que són los vers personatges o hèroes del poema afortunat, y ¿com retratar-los un senzill pagès?, ¿com treure-n la pasta pera amotllar-los a la mida que calia? A n’aquí és ahont se veu espurnejar lo geni gegantí d’en Verdaguer. Sa figura del tot montanyesa, sa musculatura ferma y altívola servia prou pera modelar los braus titans y fer-los aparèxer justos en l’escenari grandiós de sa obra. Les sensacions selvatges d’aquells colossos provava d’experimentar les en les feines camperoles que de debò s’ajustaven a sa carrera de poeta èpich, y, si més no, se les preparava al mig de les boscuries en plena naturalesa. Quan després de la batuda y la ventada del blat ensacaven lo gra a l’era, al pujar-lo als graners de la masia’s feya carregar sach sobre sach fins que no podia aguantar més, y quan ja quasi s’allumaya donava forta estrebada botent-los enlaire, fent quedar parats als qui’l voltaven. Altres vegades corria descalç sobre’l pedregar y la rostollada, essent tan ensinistrat en aital exercici, que cert jorn se creà un premi consistent en cinch pessetes al qui més aviat arribés a peu descalç al extrem d’un camp segat de poch, emportant-se’l en Cinto, ab quin diner comprà en la vinenta fira de Vich y en les parades de llibres l’Odissea, obra que molt li servi pera axamplar lo seu horitzó poètich. Ahon més demostra la llampegada del geni que enllumenava sa pensa prodigiosa r*n lo cas que d’ell s’explica:

Era al fort de la crexença de L’Atlàntida; devia escriure lo soberch y selvatge pas de l’incendi dels Pirineus, quan en una nit tempestuosa a més no poder s’encaminà als rocatars de Sabassona, dessota l’històrich castell, que com portella gegantina tapa’l pas de Les Guilleríes per la Plana de Vich, y alià, entre aquella revellida boscuria, s’enrotllà de l’inspiració portentosa que li calia pera enfilar una peça tan soperba, com verament ho és l’incendi dels Pirineus: apilotà fexines en renglera llarga, enfaxant un bon troç de bosch, y quan la tempesta era al fort, quan los llamps creuaven l’espay prenyat d’espessa bromada, y’ls trons percutien enllà d’enllà cap a la conca del esverat Ter, se despullà ben nú, y, ab una falla de vent que engrapava ab nervuda mà, calà foch als dos caps d’aquella serp de llenya, y saltava aquelles timberes y fragositats, crexent doblement lo fantasma de ses visions dantesques y homèriques. Verament, sols d’un temperament axis exaltat fins a l’extrem, podia exir una obra de les proporcions del nostre poema nacional.

Altres fets podríem relatar, si no tan selvatges, més arriscats, que acrediten lo temperament del gran poeta; no podent dexar de consignar l’inclinació que sentía per les batusses, y axis res d’extrany que per aquells caminals busqués brega ab carreters y llenyataires per mor de fer ballar lo bastó, y més que tol entre la fadrinalla. que no dexava de ferir en assumptos delicats: ara dictant corrandes que, endreçades a n’alguna minyona, produhía rencunies: o bé trayent-los a pública llum llurs defectes en décimas vallfogonesques.

Axò darrerament esmentat sembla que no ha caigut bé al amich Dr. Falp y Plana, qui en son llibre Verdaguer preté combatre-ho séns fruyt y donant a compendre que no ho ha entés en lo sentit que ho dihèm nosaltres. Fixi-s’hi bé’l Sr. Falp en axò y veurà com. ben meditat, hi trobarà’l compte.

Veus-aqui ab exes ratlles escalabornada l’època de sa joventut. Ara, tocant als triomfs literaris obtinguts en tota sa vida de poeta, desde l’edat de vint anys fins a sa darrera hora, no dech parlar-ne, puix són ben sapiguts. Vist donchs aquest primer aspecte de sa persona, esbrinèm, encar que sia breument, los altres dos que ben definits en ell s’havien concentrat.

Arribà per ell l’època de l’ordenació sacerdotal y donà un tom radical sa persona y son esperit. Fitant ab sa ullada de gegant la mar ampla y fonda de les obligacions de son nou ministeri, com a home d’una fe gran y conviccions ben definides, s’hi tirà resoltament, dexant enrera’ls atractius de la vida de seglar. Allavors nasqué, però ja ben format. lo poeta místich que havía d’arrobar a tantes ànimes. L’Allàntida ja estava llesta: li calía, donchs, repòs, y aquest lo trobà en la poesia serena y tranquila dels Idilis y Cants místichs que fruhía en la soletat de Vinyoles d’Orís, poblet hon serví de Vicari y de Regent en temps de la guerra carlista. Allà plantà’l lloredar, a quina ombra s’adormía en les xafogoses mitg-diades, somniant la gloria que plenament assolí. Aquella vida reposada no pogué durar: a causa del treball excessiu que li havia portat la colossal epopeya de L’Atlàntida, contragué una anemia cerebral, que trencà anant-se’n, per prescripció facultativa, enllà del mar, dexant, plorós y anyorívol, la dolça Catalunya, a la que endreçava desde llunyes terres complantes tan tristes y hermoses com aquestes que enviava al Esbart de Vich:

Niuada de calandries, poetes de ma terra,

jo anyoro vostres càntichs d’amor dintre la mar;

avuy que’l Maig aboca ses flors pel pia y la serra,

ay!, qui us sentis a l’hora del alba refilar!

Qui pogués ab vosaltres volar per les rouredes

que besen les suades del aspre Pirineu,

y vora’ls banys de cisnes d’aquexes pollaneredes

descupdellar lo somni que és vida del cor meu!



L’Esbart de Vich! Esbullada colla de poetes què en aquells temps s’acoblaven a l’ombra del desmay de la Font de la Torre de Morgades. Bé n’ha quedat bon recort d’aquelles matinals y acadèmiques sentades que inaugurà Mossèn Cinto ab un bellíssim discurs que va en lo volum publicat per lo canonge Collell ab lo títol de Garba montanyesa. En aquella plana florida ja’s revelava’l garbós prosista.

Si l’anyorava’l poètich Esbart! Bé ho demostra prou ab les següents estrofes, totes plenes d’amorosa recança:

Y l’arbre que us abriga ¡com deu ja fer bona ombra,

ornat de nou brancatge son tronch ja revellit!

Los raigs del sol ¡com deuen jugar ab sa ressombra,

com vol de papellones per un verger florit!

¿Me’n guarda de mos somnis algun d’aletes blanques?

¿Volaren tots com fulles que escampa la tardor?

Les caderneres troben un niu entre les branques!

Mos càntichs, per niar-hi, ¿trobaren algun cor?

Al menys, ohínt los vostres d’amor y jovenesa

¡de l’aigua al dolç murmuri qui somniar pogués!

Mes ay!, fuig com la vida ma nau, pel vent empesa!

¡Qui sap a l’ombra dolça si’ns hi veurém may més!



Ben cert que may més s’hi han vist aquella colla d’aucells camperols a l’ombra dolça! Esbarriat lo cap de colla en busca de nous horitzons per sa carrera de poeta gegant, després del grandiós triomf de L’Allàntida, li obrí les portes un palau riquíssim, y allà passà gran part de sa vida; pot-ser la millor, treballant y viatjant, sobre tot per enfilar Canigó, altra columna miliaria de nostra literatura.

Aquesta part de sa vida és la que menys conexèm, per no haver tingut ocasió d’esbrinar-la, cap al final un tant enfosquida per envoltar al poeta certa cosa misteriosa y velada que portà tot lo batibull degraciat que ell anomenava època de persecucions, y que, ajudant Déu, aclarirèm, a no tardar, posant les coses a lloch y creyent fer honor a la santa memoria del nacional poeta. Aleshores vam conèixe-l personalment. Arreconadet com vivia a la Gleva, santuari poètich de la Plana de Vich, hi anavem en professó feta’ls estudiants del Seminari d’aquella ciutat montanyana. A mi m’agatà tant de grat que ja’s pot dir que no me’n separí pas més fins moments abans d’aclucar los ulls. Encara’m sembla veure l allà a la Gleva, en aquella espayosa celda que mira al Montseny! ¡Quantes coses m’havia llegides en aquell niu de soletat y poesia! Com si pressentís tot lo desgavell de sa vellesa apesarada, endreçava aquesta trova a la Verge d’aquell promontori que domina lo llit del Ter, la Plana y’l Collsacabra:

Avuy visch a la Gleva,

mareta meva.

Demà hon viuré?

D’exa capella blanca

a quina branca

me’n volaré?



Pobret! No volà, sinó que a rodolons devallà son pobrey llatzerat còs, avall, avall, mantenint-se perxò son ànima encelada sempre. ¡Ah, valdament que allavors s’hagués arreconat a son nadiu poble de Folgaroles, seguint los consells d’amichs y desitjos de sa bona germana! En tan preuat repòs hauria cantat ben lliure, doblant los serveys grandiosos que ha fet al renaxement de les nostres lletres y al esperit reivindicador de la personalitat de Catalunya, y, sobre tot, sa vellesa hauria esdevingut reposada y serena, trobant ja en lo món quelcom de premi per sa tasca colossal.

Descanse en pau l’ànima del gran poeta, del company estimat: y son recort nos faça avençar cada dia ab nou dalit en la tasca empresa de retornar a Catalunya lo que de dret li pertoca.

Emmirallem-nos ab sa obra capdal, que perseverarà pels segles dels segles.

Anton Busquets y Punset





ROSELLES





CORRANDES


Si jo’m tornés oreneta,

niu en ta cambra faría

no més per saber quin és

lo fadrinet que somníes.

Les cabres van per les rames,

los cabridets per la flor:

jo vaig per la poncelleta

que’m té robada l’amor.

Vet-aquí un ram de clavells;

dóna-me’n un de violes,

que’l dia que’t casaràs

me n’enramaràn la fossa.

Sempre’m dius polleta rossa:

de polla ja sé que’n só;

de rossa prou ne sería

si’m dexesses la rossò.

Los uns s’agraden del lliri,

los altres del galdiró:

jo’m só agradat de la rosa,

que és lo nom del meu amor.

Les minyones de montanya

se semblen als angelets:

ho deu fer que varen néxer

un xich més aprop del cel.

Vida de la meva vida,

videta del meu amor,

sempre’m dius videta meva

y has de ser la meva mort.

Un roseret n’és ta galta,

ta boqueta un maduxé:

pera dur-me’n la maduxa

papellona jo’m faré.

Com la lluna, anant de nit,

tot cercant l’enamorada

la Mort m’ha trobat y dit:

—No la busques: l’he enterrada.—

Axerida rossa meva,

n’és ton cap lo firmament:

n’és lo sol ta cabellera

y’ls teus ullets són lo cel.

Una vida, dues vides,

¿quantes vides teniu vós?

Vós teniu la meva vida

y la vida de tots dos.





L’ANELL PERDUT


Juguen dos nines—vora la platja,

pedretes negres,—pedretes blanques.

Que lletja l’una!—que hermosa l’altra,

la que és del comte—l’enamorada!

Dobles ne treuen—de ses butxaques;

tira la lletja,—l’hermosa arranja.

No té més peces—d’or ni de plata:

tapins y mitges—ja se’n descalça.

Tira l’hermosa,—la lletja guanya.

Ja se’n deslliga—ret y corbata:

l’una és de seda,—l’altre de randa

guarnit ab cintes—de la tirana.

Tira la lletja,—l’hermosa paga.

Ja se’n despenja—les arrecades,

les tan brilloses,—de tanta valua

que present foren—del rey d’Espanya.

Tira l’hermosa,—l’altra embutxaca.

L’anell se’n lleva,—lo d’esmeragda,

lo de tres pedres—d’argent cerclades.

Si guanya aquesta,—totes les guanya.

Tira la lletja,—l’altra demana;

demana negres:—ne surten blanques.

—Ay de mí, trjsta!—Donchs què he fet ara?

Perdí la joya—que’l cor més aima;

la que pel comte—fou regalada,

per qui patexen—rumboses dames.—

Se n’escabella,—lo dol l’aclapa.

los plors l’ofeguen,—li ve una basca;

llisca del seti,—ne cau a l’aigua;

bregant ab esta—gran crit ne llança.

—Germana meva,—germana aimada!

Ay que manego—si tu no m’aides!

—Temps ha que ho fosses!—Bé trigues massa!—

La mà voldria,—lo peu li allarga,

y enllà la tira—d’una puntada,

ahon les ones—tost l’amortallen.

Lo senyor comte—se les aguaita

desde sa torre,—que’l cel forada:

com una fletxa—de dalt devalla,

en sa carreta—d’or fi crostada

cap a les ones—volant s’atansa.

Tira les tremes—a l’aigua amarga.

Ja’n treu la nina,—la que més aima.

Mentres la treya,—la lletja parla,

y al comte diu-li,—tota manyaga:

—Comte, bon comte:—mentres jugava,

la vostra joya—li caigué a l’aigua:

volent haver-la—s’és anegada.

Sols jo l’he haguda:—deu-me la paga.—

Respon-li’l comte,—sense guaitar-la;

—L’anell és vostre,—l’amor no encara.—

Lo senyor comte —tenía una arpa;

l’arpa sospira,—l’hermosa s’alça,

y axís, tristeta,—plorosa exclama:

— Fugim-ne, oh comte!—de ma germana.

De la carreta—fem-ne una barca;

de ma caputxa—les veles amples

y tost anem-se’n—d’enllà les aigües,

que allà’ns espera—d’amor la flama.

Mas Tona, Riudeperas, Setembre de 1865.





LES TRES TARONGETES


Déu nos guard d’un ja està fet.

—Dalt al jardí del Comte

un taronger n’hi ha;

tres taronges ne pengen

que fan pler de mirar

per fetes y sucoses;

més… ay!… qui les haurà?

Qui haurà la més madura

de comtes serà un tany;

qui haurà la mitjansera

lo fill del rey serà;

la xica del rey moro…

més ay!… lo cap ne val.—

Lo joglar que ho sentía

l’arpa ja n’ha penjat,

calça esperons de plata,

monta lo cavall blanch

y se’n va a Terra Santa…

més ay!… a guerrejar.

Set anys n’es estat fòra,

al cap dels set tornà;

lo mànech de la llança,

pels cabells estacat,

penja’l cap del rey moro…

més ay!… gra a gra sangnant.

Ja’n veu sa enamorada

al gòtich finestral

que pera amortallar-s’hi

cus un llençol morat;

les llàgrimes li cauen…

més ay!… a raig a raig.

—Axuga-les, aimada:

ja te’n vinch a abastar:

set llançades me costes;

dret al cor totes van.

Ab una altra les ales…

més ay!… se’m plegaràn.—

—Jo bon joglar, si ploro,

prou tinch per què plorar:

quan sàpigues la feta

bé faràs altre tant,

que una altra mà més llesta…

més ay!… cullida m’ha! —

Sentint exes paraules

ja’n queya del cavall

y se li esmuny la brida,

los arreus ça y enllà,

la llançada vuitena…

més ay!… lo dexa al jaç.

—Si’t plavía la vida,

mon trovador aimat,

ab besos y abraçades

jo te la vull tornar;

si per cas no’t plavía…

més ay!… tampoch no’m plau.

Tot volent escalfar-lo

la frcdó’s comanà;

un còs difunt hi havía,

dos còssos ara hi han:

lo de la donzelleta…

més ay!… y’l del joglar.

Los patges se’ls ne duhen,

al davant de l’altar

set ciris grochs ne cremen,

canten tres capellans.

Los comtes van darrera…

més ay!… tots endolats.

L’endemà’ls soterraven

sota un xiprer que hi ha.

Al plor de la comtessa

hi han nat dos lliris i lanchs;

quan ells han tret florida…

més ay!… s’han estimat.

Mas Tona, Riudeperas, 1865.





LO ROSER DEL MAS D’EURES


Pels regadius del meu poble

de rosetes prou n’hi ha,

de roses de sang y aigua,

també de les de tot l’any;

més los fadrins de cap d’ala

que saben de florejar,

pera flairar a les d’Eures

ab totes passen de llarch.

Que’n són tant de bonicoyes

y de flairosetes tant,

que pera fer-les l’aleta,

ara que ve’i mes de Maig,

vull dir a les papellones

si’m volen en sos esbarts;

y us dich que no’m recaría,

si’ls queya a l’ull, fer-me sang

entre’ls arsos que, pobretes!,

no les dexen llambregar.

Més pera mi’l roser d’Eures

no crech que florexi may!

Quatre n’hi treuen poncella:

vejam qui se’n gaudirà;

la xica passa dels quinze,

y als vint no arriba la gran;

y les dues mitjanseres

que són a punta de falç;

y com que són totes quatre

del meteix esbarzerar,

són de la metexa pasta,

totes un si fa o no fa.

L’una per tendror de galtes,

l’altra per l’ullet més blau,

totes són per fer denteta,

totes per enamorar

als fadrins que se les juguen

a estirà ’ls cabells temps ha.

Si al gran Turch de Morería

les donessen a triar,

per no dexar triadures

bo y sencer pendría’l ram.

Som al dissapte de Pasqua,

Déu nos dó bon sent-demà;

encara’l sol no’s dexonda,

que ja trastegen pel mas,

tot trenant-se’ls cabells rossos,

que arrosseguen per allà,

tot trenant-se’ls cabells rossos,

tot rentant-se cara y mans;

que a roses veres y lliris,

més que més en ter l’esclat,

se’l posen de mèl y sucre

les rosadetes de Maig.

Mentre’s clenxen y ’s pentinen,

aguaiten frexeda avall

per entre’ls violers dobles

que enramen ló finestral,

de sos botonets més tendres

trayent xamosos lo blanch.

Y les grans fent la rialla,

les xiques saltironant,

l’una a l’altra a cau d’orella

se parlen de baix en baix.

Què hi ha, que’n fan tanta festa?

Què hi ha, que’ls agrada tant?

Som los fadrins camillaires,

que xano xano hi pujàm,

de gairell la barretina,

lo corbati tremolant,

a l’ermilla un ram de menta,

cullida per bona mà,

per la mà de na Roseta;

ja’s coneix sols de flairar.

Lo cistell veyeu vosaltres

si és poch ni gaire enramat,

que s’han desvetllat guarnint-lo

donzelles de catorze anys;

més que vímets, hi ha randes;

més que randetes, plomalls;

cada plomall una cinta,

cada cinta un enfilay

de pedres fines d’aquelles

que a cà l’argenter hi ha,

ab uns serrells d’or que’n pengen

que són per enlluhernar.

Les nines que la guarniren

bé’n són de rosses si may,

que a Barcelona sos bucles

per or podríen passar;

donchs los cabells de sos bucles

perdrien al seu costat.

Y n’hi tremolen de llaços,

de llaços verts y de blaus!

N’hi aguaiten de rams de monja,

n’hi pengen de tafetans,

que a la claror, uns per altres,

no poden treure lo cap;

y de belluguets y borles,

de borletes y de rams,

de flors y de sajulida,

may n’havíem vistos tants,

y abans que’n tornem a veure

han de venir anys y panys.

Ja som del mas a l’envista,

ja a les sarments del davant,

de les sarments cap a l’era,

de l’era cap al portal,

y allí fent una rodona

axí’ns posem a cantar,

tot donant-hi’l punt la música:

Camiller qui va davant,

dóna tres truchs a la porta;

que baxin a obrir, si ’ls plau.

Molt bé van los camillaires,

les corrandes altre tant;

mentre’s canten les corrandes,

cistellaire hi ha pujat

a presentar la cistella

y a convidar-les com cal

al sarau de camillaires,

que hi surt la flor del voltant.

Les quatre nines són llestes,

devallen fins al replà:

un serrell pren la petita

y un floch la que no ho és tant,

una flor d’argent la terça,

l’altra una flor que més val,

pus si no és d’argent com l’altra,

ja’n té’ls dits qui feta l’ha;

y tretze ous quiscuna hi dexa

blanquinosets com ses mans,

sinó la més gran de totes,

que dotze n’hi ha dexat,

y encara al dexar-n’hi dotze

sembla que li ve a remà.

Si és d’orgull o gelosía

aneu-ho a endevinar,

més d’haver-nos donat marso

ella se’n penedirà.

Sant Diumenge de Pasqüretes

a la plaça hi ha sarau:

sembla un planteret de palmes

pera’l diumenge de Rams.

Minyons, y quin pich de música!

Quina frescor d’enciam!

Quins aires de perdiueta!

Quins cossets de lliri blanch!

Estich cert que més de quatre

se’n podrien engrapar.

Tot fent bracet se n’hi baxen

les quatre polles del mas,

totes ab caras de Pasqua

la del rioler esguart,

devantal curt a la moda,

faldilleta arrossegant,

y’ls cabells a l’estil d’ara

aquí al front estarrufats,

en son breç de pedrería

fent lo sol enlluhernar.

Dels adreços que elles duhen

se’n podría fer un maig,

un maig d’aquells que a l’esglesia

llambreguen pel Dijous Sant.

En lo jardí de sa cara

s’hi podría fer un ram

tot de gessamins y roses

y maduxetes d’aubach,

que pels frescals de sos llavis

guaiten qui les cullirà.

En los ullets de sa cara

s’hi emmiralla lo cel blau:

no és molt que d’emmirallar-s’hi

un hom no se’n canse may.

Oidà! Tan bon punt arriben

les petitones al ball,

los del poble les enrotllen,

fent-les lo com ve y com va.

Si sortissen tres guatlletes

del paradis terrenal;

si al món tres estels caiguessen,

no s’enrotllaríen tant.

Y desde un recó de plaça

fent de moble arreconat,

ha de guaitar-s’ho soleta

la trista de la més gran.

Aguaita com giravolten,

com fan esclafits y salts,

y com en les reposades

riuen ab l’enamorat,

ab qui’s veuen cara a cara

y ab qui s’encaxen mà ab mà;

y ella, la tan boniqueta,

que se’l solía triar,

avuy espera que espera,

aguaita que aguaitaràs:

no té un fadrí que li diga

fes-te ençà ni fes-te enllà,

y ja’l floviol espigna,

y espigna per punts més alts,

y’l tamborí, més depressa,

va fent lo tam-patan-tam!

Quan se recorda del marso

se’n posa a llagrimejar;

lo major dels camillaires

tot manyagoy se n’hi va.

«No plores, — li diu, — Guideta,

si no, m’hi faràs posar;

y ara anem a trencar dança,

que’l teu mal ja gorirà.»





LO CAP-BLAU


Al Rvnt. Dr. D. Joan Domenjó

Del viatge que férem al Noguera,

fullejant l’altre día la cartera,

ne queya aquexa flor;

de la que tu’m donares són despulles:

lo temps li ha pres les fulles,

mos dits li han pres l’olor.

N’hi ha una flor petitona

que blaveja dintre’l blat;

sembla de raigs sa corona

que algun àngel li ha dexat.

Turquesa apar de cent caires

que algun argenter diví

ha dexat caure dels aires,

cisellant-la aquest matí.

Apar que en sa fulla blava

lo rastre’s veu del cisell,

y, ensemps, que’l color acaba

de regalar del pinzell.

¿Eix color que tant agrada

l’ha pres mirant al cel blau,

ull de verge desterrada

que’s gira al patern palau?

Al badar-se cada aurora

és de llàgrimes humit:

¡no li digau de què plora,

pobre ser adolorit!

Com lo clavell y la rosa

no la volen al verger,

riu modesta y vergonyosa

al qui va pel seu carrer.

Al grillet que la festeja,

dihent-li que és rich, molt rich,

desde’l cau, perquè no veja

que per sortir no té abrich.

Somriu a l’humil pagesa

que se n’enjoya’l cabell:

en lo front d’una princesa

cap diamant és tan bell.

Somriu al pobre ortigaire

que l’axafa lot passant,

al segador y al dallaire

que, cruels, la dallaràn.

Lo prega-déu la saluda

plegant les mans humilment:

tal volta sab que ha caiguda

dels peus de l’Omnipotent.

Tal volta sab que en una era

un estiu caigué del cel,

y una hermosa espigolera

li posava’l nom d’estel.





EN UN ALBUM


Són rosada d’estiu, llums d’una estona,

les hermosures totes prop de Déu,

són diamants caiguts de sa corona,

flors que en la terra fa brotar son peu.





PRIMAVERA


¡Qué hermosos són los matins,

los matins de primavera!

Cada bri porta una flor,

cada flor porta una perla,

cóva un amor cada pit,

cada cervell una idea,

s’omple’l cel de resplendor

y d’hermosura la terra.





LO FILADOR D’OR


A n’en Joaquim Cabot y Rovira

N’hi ha un argenter

a l’Argentería;

de tant filar òr

li diuen Orfila.

Lo fila tan prim

que tot-just s’ovira:

n’apar un cabell

del front d’una nina.

Lo filador d’or

diu que’n té una filla:

que és un pom de flors

no cal que us ho diga:

fila l’or com ell

y la plata fina,

retalla brillants

y perles enfila.

Qui s’hi casarà

pot plantar botiga;

no’s casa ella, no,

que’s fa caputxina

lo primer dijous

de Pasqua Florida.

Quan vora l’altar

son cabell deslliga,

n’apar un riu d’or

que surt de la riba,

o un camp de forment

que la falç inclina.

Son pare, que’l pert,

recull les espigues,

y solet y trist

torna a la botiga

la garba de rulls

que al matí n’exía.

N’hi ha un argenter

a l’Argentería:

de tant filar or

li diuen Orfila.

Més… ay!… pel vehinat

no falta qui diga

que ven per fils d’or

cabells de sa filla.





CÁNTICH AL DESPOSORI


DE D. CLAUDI LÓPEZ Y D.a MARIA GAYÓN

I

Pretenent ser esposos de María,

los joves de la tribu de David

al temple porten sos bastons un día,

més sols lo de Joseph queda florit.

Al meteix temps una coloma blanca

baxa a posar-se en son castíssim front

com dihent als presents: —En exa branca

vol fer son niu lo Redemptor del món.—

Iniciada la Verge en lo misteri,

l’espòs accepta que li dóna’l cel,

y del Real Profeta en lo salteri

canten a chors les filles d’Israel.

Set aurores després del prometatge

se celebra l’angèlich casament;

lo cobricel és de verdós fullatge

d’hon ruxades de flors fa ploure’l vent.

Los aucellets saluden als esposos,

ab volïors de Serafins fent chor;

y ab llavis plens de mèl y mitg desclosos,

sos peus adora y sos vestits la flor.

Coronada de roses y poncelles

María puja al resplendent altar,

mirant-se-la, geloses, les estrelles,

que ja son fruit voldrien coronar.

L’àngel del pur amor y l’ignocencia

extén sobre ells les ales com un vel;

ell, que dels cors cull la divina essencia,

encens tan pur may ha pujat al cel.

L’humil fuster no gosa alçar la vista

a la Reyna de Sion; més en son dit

posa un anell riquíssim d’amatista,

y en místich jou queda a la Verge unit.

II

De Sant Joseph y de María a exemple,

avuy vosaltres dos vos heu lligat;

de genolls vos he vist dintre del temple

quan vostres cors unía’l sant Prelat.

Com Jesucrist en la sagrada taula,

lo místich pa dels àngels vos partí,

com del Canà en les bodes sa paraula

les aigües de l’amor tornant en vi.

Sia en la mar serena de la vida

vostra barca l’amor y la virtut,

volant al port hon lo Senyor vos crida,

lluny dels esculls hon tantes s’han romput.

Vogau, vogau. Per guía dels esposos

Déu ha posat l’arcàngel Sant Rafel.

En vostre nou estat siau ditxosos:

també per exa porta s’entra al cel.

En tos jardins, oh Claudi!, enamorada

floresca la palmera d’Alacant;

y com de dàtils d’or l’has coronada,

te vaja ab tanys hermosos coronant.

Exos brillants, María, ab que t’enjoyes,

estrelles de ton front y de ton pit,

sien símbol puríssim de les joyes

ab que Déu embellí ton esperit.

L’hermosura del còs és una rosa:

naix al matí y al vespre’s musteix;

la de l’ànima pura y amorosa

cada día y cada hora refloreix.

Imite ell a Joseph y tu a María;

y, com al lloch de Nazaret felic,

vindrà Jesús a fer-vos companyia,

y Ell fa d’una cabanya un paradís.

Dia de Sant Joseph de 1881.





CRUCÍFERES





LO DOLMEN DE SANT JORDI


(TRADICIÓ)

La vall hermosa de Vich

planera n’és y rodona,

planera com un diner,

rodona com una mola,

sobre tot per qui la veu

desde’l cim de Puig-ses-Lloses,

que d’exa plana és lo cor,

lo botó d’aquexa roda.

Les Lloses que li han dat nom

semblen talment, de ciclòpiques,

los palets ab que Rotlant

jugava a l’estre alguna hora.

Més no les pujà Rotlant,

ni tampoch lo Gira-roques,

ni’l gegantàs del Farell,

sinó una santa pastora,

la pastoreta del Puig,

d’aquexos màrgens viola.

A una a una les dugué

desde’ls munts de Folgaroles,

la rocassa sobre’l cap

com si fos una corona,

una corona de flors

de gessamí y de lliroya,

lo fus ballant en sos dits

y al seu costat la filosa.

Al ser al cim del turó

d’un cap en terra les colga,

del gentil Sant Jordi als peus

fent una pleta de roques.

Sos anyells tanca allà dins

quan vol resar una estona

de Catalunya al patró,

qui, encastellat en sa torra,

defensa als pobles vehins

com sa pollada una lloca.

Entre eix dolmen y eix altar

ab que ma terra’s corona,

lo dia del Sant Roser

ab sa cadena de roses

comptarà vint-y-cinch anys

que allà cantí missa nova.

¿Per què a la plana baxí,

després de dir Sursum corda,

ab Jesucrist a les mans,

l’amor que mon pit anyora?

¿Per què a eix món de fang torní

després d’estar en la Gloria?

¿Per què no trobí la mort

en exa mística boda?

Si en aquell temple meteix

s’hagués oberta ma fossa,

jauría al peu de l’altar

d’hont estich llençat a fòra!

Mon sudari blanch y pur

serien l’alba y l’estola,

no me l’hauríen texit

del borràs de la deshonra!

Oh Sant Jordi gloriós!,

para-llamps del pla d’Ausona,

vós que al veur’hi un dia entrar

los sectaris de Mahoma

pujàreu en aqueix cim

per cridar-los Via fòra!,

crideu-ho a la tempestat

que temps ha mes ales dobla,

fent-me l’iris ressortir

del jorn de ma Missa nova.

Santa Creu de Vallcarca, diada de Sant Jordi, 1890.





La de Jesús angelical Teresa

del desterro tastà les amargures;

Sant Joan de la Creu, son primogènit,

escrigué en la presó son millor càntich.

Francesch d’Assís, lo serafí fet home,

fou presoner a casa de son pare;

en son convent lo pobre Jacoponi,

y passaren per boigs mestre y dexeble.

Jo, indigne de besar-los les petjades,

perquè volguí imitar sos dolços himnes,

també hi passí y, aprés de llarch desterro,

a les portes vegí-m del manicomi

per haver dit als que tancar-m’hi volen

de caritat encesos:

«Vull ser aucell de bosch y no de gavia.»

13 Juny 1896.





DAVID


Lo rey Saúl està trist,

d’una tristor molt amarga;

a tots demana consol:

ningú’n té per la seva ànima.

Oh font del cor de David,

que del cel aboques l’aigua!,

amoroseix a Saúl

ab ta mística rosada.

David se posa a cantar

tot puntejant la seva arpa,

a cantar-li un d’aquells salms

que escolta la terra encara.

Sentint aquell cant hermós,

l’enveja a Saúl temptava;

veu la llança al seu costat:

de dret al cor li ha tirada.

Se n’adona’l bell David,

son còs flexible decanta,

dexant passar lo llançó,

que en la paret nua’s clava.

Jo no tinch res de David,

ni un bordó de la seva arpa;

més perquè polso també

la que’l Senyor m’ ha donada

per dar als tristos consol,

oh, que n’he vistes de llances

volar de dret a mon pit

a donar-hi falconada!

Més com canto al meteix Déu

per qui David salmejava,

ans d’arribar a mon cor

d’una a una Ell les decanta,

y si ferexen a algú

és a qui, ingrat!, les dispara.

Santa Creu de Vallcarca, 25 Juny de 1896.





MA CORONA


Quo pungeris, inde nascitur rosa qua coronaris…



D’ allò que més te puny naxen les roses que han de coronar-te.

SANT AGUSTÍ

I

Jo mirava aquesta nit

la corona d’Ariadna

sospesa en lo firmament

com clau de la volta blava.

En son rich aparador

talment sembla una tumbaga

de dèu o dotze brillants

barrejant les seves aigües,

collar de llums del zenit,

de l’hemisferi garlanda.

Cada floró és un estel,

un estel com lo de l’alba,

una flor de lliri blanch

del jardí de l’estrellada,

que’s lliga ab les altres flors

en esplèndida capsana,

diadema de la nit

la més gentil de sa tiara,

de la tiara de safir

que Déu al front li ha posada.

II

Mentres l’estava mirant

ne devalla una veu dolça,

una veu dolça que’m diu:

—T’agrada aquexa corona?

Donchs tos enemichs crudels

te la fan molt més hermosa:

una perla és cada insult,

un diamant cada afronta.

Més aqueix s’ha de llimar

y ells ne són la llima-sorda;

dexa tallar y polir,

dexa jugar sa estisora,

dexa picar sos martells,

que és diadema costosa

la que has de dur sempre més

en lo palau de la Gloria.

Santa Creu de Vallcarca, nit de Sant Jaume, 1896.





SE’N CANÇARÁN?


Benedictus Dominus, qui non dedit nos in captionem dentibus corum.

Anima nostra sicut passer erepta est de laqueo venantium: Lagneus contritus est et nos liberati sumus.



Benehit sia’l Senyor, qui no ha permès que fossem presa de ses dents.

Nostra vida s’esmunyí del llaç dels caçadors: lo llaç se trencà y nosaltres quedàrem lliures.

SALM CXXIII, 6 y 7.

Totes les ones de la mar

m’han embestit en sò de guerra,

tot udolant com a lleons,

com a lleons sedents de presa.

Han rodolat pel meu damunt

obrint ses boques de caverna,

roges d’enuig y lleig verí,

plenes d’insults y d’anatemes.

L’una m’ha dit mal sacerdot;

l’altra m’ha dit dolent poeta;

l’altra rebuig del temple sant,

¿quan te veurèm pres en cadena

en lo bell fons de la presó,

colgat set canes sota terra?

Los cops de mar de un a un

van rodolant sobre ma testa,

com una mola sobre’l gra,

com l’eugassada sobre l’era.

Més lo meu front està serè,

mon esperit jugant s’hi breça,

com la gavina en la maror,

com l’aligot en la tempesta.

Totes les ones de la mar

no poden rompre un gra d’arena.

Novembre 1896.





A UN ROSSINYOL DE VALLVIDRERA


Romancet dedicat a mos amichs

D. Antoni Rubió y D. Lluís Carles Viada

Rossinyol, bon rossinyol,

he sentida la teva arpa,

l’he sentida un dematí

de Vallvidrera a Valldaura,

fent rodolar-hi tos cants

com perles dintre de l’aigua:

cantaves l’amor a Déu,

l’anyorament de la patria,

los misteris de la nit,

les llums de la matinada,

ton amor entre les flors,

ton niuet entre les branques,

ta mainadeta, que viu

de cançons y de becada.

Trovador del mes de Maig,

rossinyol, refila y canta,

més no dexes exos cims

per los vergers de la plana:

no hi vingues a la ciutat,

que hi ha una gent molt ingrata:

diu que estima als aucellets,

diu que en son cor los regala,

més als que canten millor

los posa dintre la gavia.

Vallvidrera, 9 Maig 1897.





AVUY FA DOS ANYS


Per quin delicte?

La terra és plena d’ànimes malaltes,

ay! ben sovint dins còssos malaltiços,

donchs se’m tragué de llur capçal, prenent-me

les llicencies per dir Ego te absolvo.

Pel crim de no voler emparedar-me,

de les mans se’m prenía l’Hostia santa,

sol diví que’m baxava cada dia

per fer-me a mi pujar a les altures.

Se m’ha privat de fer almoina als pobres,

obligant-me a morir o a demanar-ne.

Sols a mos ulls plorosos,

en mon dolor crudel,

ay! no se’ls priva de girar-se al cel!

23 Juliol 1897.





LA FOSSA


Foderunt ante faciem meam foveam.



Obriren una fossa devant meu.

SALM 56.

Ja fa quatre anys que a mos peus

sempre estau cava que cava,

forgant de dia y de nit

per obrir-me la fossana.

Me l’obriu per caritat

al veure que no tinch casa,

que no tinch casa ni res,

res d’aquest món sinó l’arpa.

Vosaltres me feu lo llit,

més la sòn no és arribada;

tinch cançons per refilar

al bon Jesús y a la patria;

les sento sortir del niu:

dexeu-me cantar encara;

no doneu pressa a la mort,

no oferiu blat a la dalla.

Los qui ab pena y afadich

anau obrint ma fossana,

no l’enfondiu gaire més,

que per mi ja seria ampla,

y tot obrint-la per mi

podríeu caure-hi vosaltres.





VELLESA


Albescunt ad messem.

I

Mos cabells són blanchs,

són blanchs per la messa;

l’estiu és aprop,

s’acosta la séga.

¿Si s’acostarà

per la vida meva?

II

Me vindrà de nit?

Me vindrà de dia?

Més, no trigarà,

puix mon cap s’inclina.

Oh quin cop de falç

me darà quan vinga!

III

Quan al llit me’n vaig

me dich a l’espona:

—¿Vindrà aquesta nit

la gran segadora?—

Si sento fresseig

de nit a ma vora,

dich: —¿Serà la Mort,

que ja se m’acosta?—

Si algun drinch extrany

de cop me dexonda:

—¿Serà ella, — ’m dich,—

que la falç esmola?

Si l’està axecant

y ja’l cop me dóna,

aquell cop de falç

que tira a la fossa.





A LA VERGE


Causa nostræ letitiæ.

Tenia un càlzer y una arpa,

que’l cel m’havía donat:

d’una Creu l’arpa era feta,

present del Crucificat;

lo càlzer era de plata,

de plata y sobredaurat.

No somniava altra gloria,

no volía altra heretat.

Vingueren dies de pena:

del càlzer vegí-m privat.

Jo, veyent-me sense’l càlzer,

ab l’arpa d’or m’he abraçat,

gemegadora companya

de ma trista soletat.

Un dia de greu tristesa

me’n pujava a Montserrat;

me poso a les vostres plantes,

¡oh Reyna del Principal!

lo virolay a cantar-vos

que en millor temps he dictat.

Mon virolay vos plavía,

del camaril heu baxat,

ab mà divina tornant-me

lo meu càlzer estimat,

mon càlzer de plata fina,

de plata y sobredaurat.

Me l’havíen pres los hòmens,

la Verge me l’ha tornat:

llohada’n sía la Verge,

la Verge de Montserrat!

Agost de 1898.





CAP D’ANY


¡Qui pogués esquexar tota la vida

y escriure-la millor,

com al dexar la carta corretgida

s’esquexa’l borrador!

¡Tota de nou qui la pogués escriure!

Senyor, Vós ho fareu:

per qui us estima és com tornar a viure,

viure per Vós, mon Déu.

Desembre de 1900.





VIDALBES





FLOR D’HIVERN


A D. Claudi López y Bru en la mort de sa germana

Les roses del teu jardí

n’han perdut sa dolça amiga;

com ne tenía’l color,

n’ha tingut la curta vida.

Cada dia al dematí

un ramellet ne cullía

per oferir a Jesús

en la capella vehina.

L’angelet que hi ha al davant

li somreya d’alegría,

mostrant-li ses ales d’or,

que al paradís la durien:

també li reyen los camps,

també li reya la vida.

Més passà’l temps de les flors,

de les flors y les espigues;

no té roses lo roser,

ni clavells la clavellina;

la terra’s vesteix de neu,

son cor de melancolía.

Veyent lo jardí desert,

al cel alçava la vista,

les flors que moren aquí

li apar que allà refloríen.

Mirant lo cel estrellat

trobava la terra trista,

com que la feu per morir

qui ha criat lo cel per viure.

Quan torna a veure a Jesús

a sí metexa ofería;

prenent-la per flor d’hivern,

lo bon Jesús l’ha cullida

en les festes de Nadal

a dintre de l’Establía,

entre’ls presents dels pastors,

prop de l’or, encens y mirra.

¿Què hi fan los àngels al món

hon may se troba la ditxa?

¿Per què d’or ses ales té

la crisalida cativa?

De la presó de son còs

ditxós qui prompte n’emigra,

qui n’emigra al paradís

com ta germana Lluisa.

Allí sempre és mes de Maig,

la nit no segueix ai dia.

sempre hi canta’l rossinyol

y la flor may se mustiga;

allí’l plaher és séns fi,

allí l’amor és séns mida,

perquè és a mida del cor

de Jesús y de María.

Barcelona, 31 de Desembre de 1879.





AL DIGNÍSSIM RECTOR DR. D. SALVADOR CASANYAS


ab motiu de sa exaltació a l’Episcopat,

la Facultat de Teologia del Seminari de Barcelona

Donchs, per què avuy, oh Pare, te desvíes

dels braços sempre oberts de ta fillada?

Tu que del cel la vía’ns has donada,

¿per què fins a ses portes no’ns hi guíes?

Es que t’ha dit l’Altíssim: «Vulf que síes

lo guía salvador de ma remada,

pren de pastor la crossa platejada,

y vés, pastura les ovelles míes?»

Vés a viure y morir ab tes ovelles,

dóna-ls lo past que Jesucrist los dóna;

abeure-les d’amor com flors novelles,

que seràn en la gloria ta corona;

més tot pregant allí en Urgell per elles,

no oblides a tos fills de Barcelona.

18 d’Abril de 1879.





A L’ILUSTRÍSSIM SENYOR DR. D. JOSEPH MORGADES Y GILI


BISBE DE VICH

N’hi ha un jardí a la montanya,

a quatre dits del cel blau,

cistell de flors que sostenen

Montseny, Cabrera y Puigmal,

al seu entorn dant-se’ls braços

com tres rabaçuts gegants.

Lo Ter per regar-lo hi baxa

aigües de neu y de glaç,

les marinades hi pujen,

s’hi queden Abril y Maig.

De les flors que s’hi esbadellen

se’n pot fer l’Esglesia un ram

hon no hi manquen roses veres,

totes vermelles de sanch,

com la màrtir Beleriana,

Sant Llucià y Marcià.

Entre aquexes roses veres

hi poncellen lliris blanchs:

Sor Arcàngela Ferreras,

Teresa de Bergadà,

com Sant Just humils violes,

girassols com Sant Bernat,

Claret alli’s féu apòstol,

Miquel Argemí’s féu sant;

allí Balmes se féu sabi

com al món no n’hi ha cap.

Més… ay!… en eix hort dels àngels

també’l segle hi ha sembrat,

entre les flors ses espines,

entre’l forment son agram.

Anau Vós a traure l’herba,

anau-hi flors a plantar:

lo gran Oliva us hi espera,

vos hi crida Ottó y Gotmar.

Bisbat que us tinga per Bisbe,

com jardí reflorirà.

5 d’agost de 1882.





LA CARITAT


Poesia autografiada en la vitela d’una pandereta artistica pera la Rifa que les Dames d’Italia organisaren a favor dels pobres de Ischia.

Oh Caritat, cadena de flors que l’amor feu.

de flors que en terra vessen los celestials aromes,

tú enllaces en la terra los homes ab los homes,

y, al cel pujant, unexes los homes a son Déu.

Agost de 1883.





A FREDERICH SOLER


EN SON ENTERRO

Ab cent corones de flors

te’n veig anar d’esta vida;

tu te’n vas ab cent, de flors:

jo quedo ab una, y d’espines.

6 de Juliol de 1895.





LO GAYTER DEL LLOBREGAT


I

Quan era en son dematí

la centuria que s’acaba,

a vora del Llobregat

s’ohí lo toch d’una gayta;

s’hi ohí la veu d’un Gayter

cantant la seva Cabanya,

tota guarnida de flors

per la mà de sa estimada:

L’Oració del dematí,

los plants de la Castellana.

Cantava a Jofre’l Pelós

ab son escut de les barres,

y angèlichs salms a la fe

y bells himnes a la patria.

A aquell cant meravellós

Catalunya’s desvetllava:

— Donchs, qui és aquest Gayteret

que tant bé refila y canta?

—És un novell trovador

de la primera volada.

II

Sol y vern era’l Gayter;

tot seguit coble formava:

lo sentdemà al dematí

ja un floviol l’acompanya,

al floviol un llaut,

lo violí y la guitarra,

un tamborí vers Olot,

vers Tarragona una gralla.

En aquell hermós concert

totes les veus hi sonaven;

a la veu del rossinyol

responía la calandria,

lo passarell al verdum,

al verdum lo crit de l’àliga,

a l’idili’l cant guerrer,

la barcarola a l’albada,

lo cant de gesta al romanç,

lo romanç a la complanta.

En lo poètich concert

hauríeu dit que hi cantaven

los joglars del Rosselló

ab sos glosadors de Palma,

la bandola provençal

de Valencia ab la dolçaina,

ab la seva trompa Homer,

y David ab la seva arpa.

Lo concert del Llobregat

per tot lo món ressonava.

Abril de 1899.





FESTA DELS JOCHS FLORALS

DE COLONIA


Mon últim cant: Patria, Fides, Amor

M’han llevat les ales:

com podré volar?

M’han romput la lira:

com podré cantar?

Oh! Cantau vosaltres,

rossinyols que inspira

lo sol arborat

en lo Montserrat.

Si com algun dia

mes ales tenía,

a Colonia Santa

jo me’n volaría,

ahon avuy canta

bella y triomfanta

nostra poesía.

M’han llevat les ales:

com podré volar?

M’han romput la lira:

com podré cantar?

Vota-hi tu, mon cor,

si la Fe t’inspira,

la Patria y l’Amor:

canta-les, y mor.

Maig de 1899.





CORONACIÓ DE LA VERGE DE LA MERCÈ


Poesia dedicada al difunt Bisbe d’aquesta diòcesis

Dr. D. Jaume Català y Albosa

I

Quan era noy lo bisbe Català

pujà a una hermosa ermita,

l’ermita del Remey que sobre Arenys

té la Verge María.

A la voreta del camí veu flors:

ne cull les més boniques,

la viola d’olor y lo clavell

y uns brots de sajulida;

los lliga ab una branca de roser

gemada d’englantines,

y, tot posant-les de l’Imatge al front,

li diu: «Verge María:

la corona rebeu que us ha texit

qui us ama y us estima.

Quan seré gran vos ne duré, si us plau,

una altra de més rica.»

La prometença que aquell noy li féu

la Verge cor-prenía.

II

A aquell infant simpàtich y axerit

veyent devot de la Real Senyora,

sa mitra li donà Sant Olaguer,

Pacià l’anell y Sant Sever la crossa,

y pel Vicari de Jesús fou fet

Bisbe de Barcelona.

En temps del gran torneig Universal

nostra Ciutat era lo cor d’Europa:

a sos palaus veníen tots los reys,

veníen a son port totes les flotes,

y li deyen regina de la mar

y li’n daven lo ceptre y la corona.

Lo ceptre era un trident, y se’n gaudí;

la diadema era d’or fí y hermosa.

Barcelona l’entrega a son Prelat

y diu-li: «Al front de ma Regina posa-la,

la Verge divinal de la Mercè,

de tots los cautiveris redemptora.»

III

En professó la Mare del bon Déu

és portada a la Seu,

y en son altar major

és axecada en faldistori d’or.

Era’l gran temple un flamereig de llums,

com quan lo jorn comença;

l’altar un cel hon pugen los perfums

dels encensers en nuvolada immensa.

Bisbes y Abats esperen a ses plantes,

y entre’ls Prínceps y Infants

los hòmens de la pau, los de la guerra,

los néts dels Concellers de nostra terra,

hi lluhen entre’l fauste de la Cort

los hàbits de Ramon de Penyafort.

Tronaven los canons de Montjuich,

y per lo temple antich

rodolava’l torrent de l’armonía

com per los monts y planes

l’alegre tritllejar de les campanes

y’l tro de llampeganta artillería.

Lo bisbe Català

allavors a la Verge s’acostà,

y en nom de Barcelona

Posà en son front una àurea corona

incrustada de perles y brillants

y amor dels catalans.

10 de Juliol de 1900.





A LES VÍCTIMES DEL BASAR DE LA CARITAT


Elegia dedicada a mos caritatius amichs de França

In igne probatur aurum.

( Eccle. 11, 5.)

La Caritat de tota virtut és la regina,

puix estimar al pròxim és estimar a Déu;

sa flama és de les flames del món la més divina,

més és son trono l’ara sangnosa de la Creu.

Com ella està arborada del Gólgota en la serra

y’ls hòmens no hi arriben a coronar son front,

les flors de sa corona no’s cullen en la terra:

los jardins hon florexen de l’estrellada són.

Com filla de l’Altíssim és bona pagadora,

més paga ab infortunis y penes y torments,

cremant en holocauste l’amant que més l’adora

lo meteix incendi que abrasa sos presents.

Axís féu ab vosaltres! Per dur socors als pobres,

de Caritat sedentes, obríreu un Basar,

obríreu un angèlich mercat de bones obres,

que als indigents faría de goig llagrimejar.

Ab or y argent compràreu llur pa de cada dia,

vostres fines robes donàreu-los abrich;

los collars oferíreu, brillants y pedrería

per ells y la vostra ànima, que és un tresor més rich.

De vostre cor quan queya més pura vostra oferta,

quan més lluhentejava l’almoyna de joyells,

per fer més meritoria vostra oblació y complerta,

damunt la metexa ara vos sacrifica ab ells!

L’humil treballadora cau junta ab la princesa,

y entre orfanets la filla de Sant Vicens de Pol;

allí filles y mares plegades la mort besa

perquè facen plegades vers Déu un meteix vol.

¡Quanta gentil poncella morí en lo sacrifici,

foguera de la santa Poncella d’Orleans!

¡Tal volta ella us mostrava lo cel desde’l suplici

per entre’l torb horrible de llames devorants!

Tal volta com un àngel vetllà vostra agonía,

lo foch al abrigar-vos ab son sudari immens!

La vostra voladuria tal volta presidía,

com boira al elevar-vos del més flairós encens!

Del gran braser, com fènix, n’ha de brotar un temple

que al front com una estrella durà la Caritat:

en sa divina càtedra predicarà l’Exemple

d’amor que’ls richs al pobre y’l pobre als richs han dat.

Desde’l cloquer altivol la veu de les campanes

ne parlarà a les altres campanes de París,

y escamparà nous himnes de pau per monts y planes,

que acostaràn la França y’l món al Paradís.

Davant l’altar, de Nostre Senyor a la presencia,

se donaràn les classes l’abraç de germanor,

y en l’ara-tomba hon desa lo Maig tanta ignocencia,

en primavera eterna reflorirà l’amor!

L’amor que al bé del pròxim vos duya, oh nobles

ell fou lo victimari terrible e imprevist. [dames,

De Caritat ardentes, moríreu en les flames,

més fou l’incendiari l’amor de Jesucrist.

Ell encengué, ha vint segles, de Caritat la pira

del foch ab una onada de que son pit és forn;

qui sia d’eix incendi sagrat una guspira,

de sa corona eterna serà joyell un jorn!

¡Oh víctimes, oh màrtirs d’aqueix immens Calvari,

Aquell us l’ha endolcida la vostra mort crudel,

Aquell us té en los braços, que al món baxà a cercar-hi

la palma del martiri que no trobava al cel!

Maig de 1897





ENGLANTINES





A LA MORT D’EN RAFEL DE CASANOVA


Morir és viure.

Tres mesos feya ja que cada día,

al despertar-se la ciutat comtal,

los camps que abans solien provehír-la

veya de bayonetes eriçats:

lo mur de pedra, sa defensa, veya

dins d’un altre de ferre engaviat.

Morir deu séns remey la noble víctima

o donar-se al qui en busca d’ella va.

Més axò pla donar-se! Era la roca

que del pèlach en mitg axeca’l cap,

adormida a sos brams y de ses ones

al batre coratjós y acalorat.

Si tenía Werbich reguitzells d’hòmens

y boscos d’armes pera dar l’assalt,

tenía ella l’invicta Coronela,

que si bé n’era d’hòmens un grapat,

per un Werbich cada un valgut hauría

y valía per tots son capità,

son capità, l’il·lustre Casanova,

que en lo Saló de Cent havía jurat

fer de la plaça una flamant Numancia

abans que d’ella un sol rajol donar.

Un jorn de malehida recordança

al peu de la muralla ressonà

l’espinguet d’un clarí que de Werbich

cridava l’host terrífica a l’assalt;

y dels morters tronants al terratrèmol,

d’obusos y canons enrogallats

a l’ardenta y mortífera alenada

que’l camí anava d’aire netejant;

ab la fam que la presa los donava,

ab la feresa que sol dar la fam,

en esquadrons arrenglerats tirava-s’hi

d’Espanya y França lo poder plegat,

al peu de la muralla, per extendre’ls

a rengleres lo ferre català,

per fer de rampa als qui al seu darrera

ala! ala! s’hi anaven abocant,

als crits de «Visca’l Rey! A Barcelona!

Moria qui moria! A dalt y fòra!… A dalt!»

Ja dalt varen pujar! Lo crit de «Es nostra!»

sonà, per fí, en la cortadura real,

y pujar-se-n’hi veya Barcelona,

llestos com si’ls vinguera de pla a pla,

als soldats de Werbich, dalt a la cima

la bandera real fent tremolar.

De «Enrera!» però tost lo crit ressona,

y a son màgich accent enrera van,

dintre d’un rotllo de feréstechs núvols,

veyent que arriba ja’l del temporal,

y de bona arribada ja sentint

en sos avanços rastrejar lo llamp.

En Casanova és, que feya estona

vetllava hon l’estranger donàs de cap,

d’una rua de frares y de nobles

patricis per rebatre-s’hi al davant.

Vegeu-lo allà dalt del fortí! Mireu-se’l!

Fer, esbalahidor, desesperat,

embesti als de Werbich! Ses llambregades

de la tigresa semblen, que en son cau,

hon son cadell endormiscat reposa,

una rua de llops ha vist entrar.

Y com a tal s’hi tira! Lo seu sabre,

d’extendre y escapsar assedegat,

ja fins pel puny negrenca sanch degota,

ja cruix, òssos y ferre rosegant,

podent ja sobre’l fort un altre alçar-ne

d’armes y de cadavres capolats!

Però si dèu n’aterra, cent n’arriben,

ab cent y cent de més valents detràs,

que’ls empenyen amunt, com unes a altres

s’empenyen les onades de la mar.

Més ell a més perill més s’encoratja:

ahon ne veu més gruxa allà’s rebat,

axí parlant als seus: «Morir és viure!…

Qui ab gota de sanch n’ix no és català!»

quan. ferint-lo de mort brusenta bala,

malehida de Déu!, en terra cau.

Pobre patrici! Infeliç hèroe! Al cloure

los ulls, al fer-ne lo darrer badall,

va sentir lo soroll de la cadena

que sa ciutat aimada arrossegà,

d’en Ramon y en Vinyals, que en va s’esforcen,

y de Villarroel ab l’últim ay!

envolt, y d’altres cent y cent, que màrtirs

moríen per la patria llivertat!





ROMA


Home que vas de viatge

camí de l’eternitat,

no dexes la llum que’t guía

desde’l cim del Vaticà.

Llucifer vol apagar-la,

Jesucrist la’n va guardant:

no hi posa oli d’olivera,

sinó llàgrimes y sanch,

la sanch y llàgrimes seves,

la de sos màrtirs y sants.

Roma és lo far de la terra,

la terra n’és una nau,

sense’l far que Déu li dóna

s’enfonzaría al instant.

Janer de 1878.





MONTSERRAT Y’L VATICÁ


Composició endreçada als reverents senyors Bisbes que han honrat ab sa presencia les festes del Milenar de la Verge

¡Quina Montanya col·locà l’Altíssim

al cor d’aqueix país!

Sembla un arbre gegant y floridíssim

en mitg del Paradís.

Axí en mitg de la terra

s’axecà colossal lo Vaticà;

com lo cim d’exa serra

Déu ab un raig de llum lo coronà.

Bé’n són de ferms exos turons de marbre;

més forts són los pilars:

axò és un niu penjat en aquell arbre

que abriga terra y mars.

Nuvolades d’estiu tempestuoses,

de Montserrat rompeu-vos en lo front,

com en la sèu se rompen horroroses

les tempestats del món.

Y aquelles torres y exa serra extranya

les serva Déu ab sa metexa mà;

y si pot dexar caure exa montanya,

no pot dexar somoure’l Vaticà.

1880.





FRAGMENT


. . . . . . . . . . .

Quan a Banyoles son còs sant entrava

ab veus del cel per avisar la vila,

totes soles tritllaven les campanes.

Jo en eix meteix llaút exes histories

sentí dels llavis que les conten ara,

vogant, prou me’n recordo, de l’arbreda

de Can Morgat cap a Lyó y la Draga.

L’hora era la metexa, més lo día

era vehí de primavera encara,

y’l firmament, avuy plorós y tèrbol,

ni un fil de terenyina l’entelava.

L’Estany estava llis, séns una arruga,

com un front de quinze anys; la marinada

nos duya olors de romaní y d’espígol,

suaus cançons y música llunyana.

¿Eren càntichs d’aloja o no ho eren?

Més nostres cors vibraren com una arpa

y al Canigó enviàrem, que’ns somreya,

lo càntich de Montanyes regalades.

Cantau, amichs: avuy lo cel s’esboyra;

hermosa com aquella és la vesprada.

Cantau, que bé ho faría qui us anyora.

¡Que la Verge del Mont guíe la barca!

S’enfonza’l sol del Pirineu darrera,

mentres surt de la mar la lluna pàlida;

més sa claror no romp la nit obscura,

llosa que cau sobre l’immensa plana.

Qui ara’s trobàs vora l’Estany veuría

florir lo cel hermós dintre de l’aygua.

Lo puig del Mont està voltat de núvols

que en gros remat del Pirineu devallen,

s’enfilen als tossals, y les valls fondes

omplen de borrallons de negra llana.

Lo Mont, verdós y encara jovenívol,

sembla un gallard minyó dins sa mortalla.

Un buf del Canigó l’esquexa, y s’obre

com finestra del cel la nuvolada,

dexant-ne veure, plana avall, Banyoles

ab l’Estany crestallí que l’emmiralla.

Dins l’Estany una góndola rumbeja

donant al vent ses blanquinoses ales,

que, quan lo sol s’acluca, són de cigne,

y quan les dóna un bés semblen daurades.

Si és la de mos amichs que tant estimo,

que la Verge del Mont guíe la barca!

Breçada per les ones movedices,

la góndola s’adorm dintre de l’aygua.

¿Què’s contarien mos amichs en ella,

puix dexen caure los remers ses pales?

¿Parlaríen pot-ser de les Estunes,

hon tenen llur palau les encantades,

d’ombrívoles y fresques galeríes

que donen a l’Estany y a la montanya,

al pastor fent-li veure llums hermoses,

fent sentir al barquer música rara?

¿Parlaríen del Drach que aquexa vila

de nins y de donzelles despoblava?

Si un cavaller venía a fer-li guerra,

se l’engolía ab son corcer y espasa?

més Sant Emer l’escometé ab l’estola;

y’l féu caure a sos peus d’una mirada.

¿Parlen de Sant Martirià tal volta?

. . . . . . . . . . . . .

Lo veuría florir sobre sa testa,

y axi com astre en mitg de l’estelada,

volar per entre volior d’estrelles,

del altar del Altíssim lluminaria.

Més la primera estrella que s’ovira

és la que’s posa en la barqueta aymada.

Cantau, amichs, remant cap a la vora;

cantau dintre l’Edén de nostra patria,

y en lo riu de la vida sereníssim

que l’Estrella del Mont guíe la barca.





AL SANT CRIST D’IGUALADA


Estímala de cor, noble Igualada,

l’imatge de Jesús crucificat,

adora-l a sos peus agenollada,

al que’ls cels y la terra han adorat.

Arbora exa Bandera immaculada

sobre’ls turons del Bruch y Montserrat

y ab l’esperit de nostra patria aymada

digas-li axí a la pobra humanitat:

«Mira-l: és ton Espòs, esposa ingrata;

més que la creu. ta ingratitut lo mata,

quan son amor de tot amor és font.

Fes de son cor, que enamorat te crida,

cor de ton cor y vida de ta vida,

que Jesucrist és l’ànima del món.»

Dijous Sant de 1890.





LO LLIRI DE GRACIA


Mirau los lliris del camp.

(JESUCRIST)

Ab sos lleons y torres

mirau l’escut d’Espanya,

mirau l’escut de nostra Catalunya

tenyit ab sanch de nostre primer comte;

més en lo teu és més hermosa, oh Gracia,

ta blanca flor de Lliri,

dels jardins de la terra la més bella,

dels jardins de la terra y de la gloria.

Mirau-lo en camp d’atzur com gallardeja!

Les altres flors, corteig de sa hermosura,

voltant-lo com a un príncep,

apar que s’agenollen a les plantes

del que és son rey magestuós y noble.

Son tronch gemat s’enfila com un ciri

séns inclinar la testa,

de lluminosa neu aureolada.

No axí la fresca rosa

que trau lo cap en totes les orgies;

no axi’l clavell que, noya finestrera,

mira al carrer, ni’l gessamí que puja

a escorniflar lo mirador per dintre.

Totes les flors tenen un ull en terra;

com si no’n fos, lo lliri sols se bada

per la banda del cel, del cel que anyora;

diríeu que és germà de les estrelles.

Ses fulles són petites:

tot en lo lliri és flor, tot ell és ànima.

Be n’és d’hermós de fòra!

Per dintre, donchs, n’és més: és un incendi.

Sa nivea cara és de puresa símbol;

son cor, de caritat; gentil corona

de fils d’or hi texexen los estàmens.

Es un cràter de gebre

que a raig a raig flames d’amor respira.

Es lo càlzer més pur que té la terra

per oferir al cel la seva aroma.

Es lo vas més condigne

de copçar les rosades matineres

per l’ara perlejar-ne de l’Altissim.

Apar un front de verge

que d’entre les espines

d’aquest món trist a altre millor s’arbora,

o un esperit de blanca vestidura

que axeca vers l’empiri la volada.

Sabeu quin llavi ha fet son panegírich?

Jesús, Jesús meteix en l’Evangeli:

—Mirau—nos diu—los lliris blanchs com crexen;

no treballen ni filen,

y Salomó, en sa gloria,

no anava pas ab més esplèndid trajo.—

Més no’n té prou d’aqueix elogi tendre:

l’Anyell diví, que entre exes flors pastura,

prenent-les per sa imatge benehida,

—Jo só lo Lliri de les valls,— exclama.

Oh Lliri de les valls, ceptre d’evori

del més ditxós imperi,

cor en poncella, angèlica penyora

d’un paradís d’amor y d’ignocencia!

Oh símil de Jesús y de María,

de genollons en terra jo t’adoro!

Exa és la flor que sobre’l pit rumbeges,

vila feliç, d’Espanya la segona;

més, ¿qui te n’ha fet dò, sinó la Verge,

la Verge immaculada de qui ets filla?

Del cel a Ella li baxà l’Arcàngel,

Déu us salve—dihent—de gracia plena;

y a tu qui te la dóna

és del cel y dels àngels la Regina,

ab un troç de son manto per bandera.

Oh! Sies-li agrahida!

Guarda ton Lliri celestial, oh Gracia!

Per estoig ofereix-li de tes filles

lo pit, sos cors aletejants per gerro.

Cultiva aquexa flor; ab exes armes

segella tos palaus y casalicis;

enflora tos altars ab exa rúbrica;

ofereix-li per quadro

la serena blavor de l’hemisferi.

Floreix com aqueix Lliri y esbadella-t

del Tibidabo en l’espayosa falda

que t’ha donada’l Criador per trono,

y viu segles y segles de sa vida,

entre’l Putxet d’ombrívoles pinedes,

y’ls Agudells altívols

que’t fan de grandiós anfiteatre,

entre’l Coll, lo Carmel y Bonanova,

místiques fonts ab que’l Senyor t’abeura.





NOSTRA SENYORA DE L’AJUDA


I

A Sant Genís d’Agudells

si n’hi ha una pobra dòna

que plora en un barracó

al veure-s’hi vella y sola,

sense pa, ni abrich, ni res,

com un aucell sense ploma.

Era bo lo seu marit:

la mort li tirà a la fossa;

era millor lo fill seu:

lo cautivà la gent mora.

Pobreta! ¿De què viurà,

sinó de l’almoyna?

Quan va a pendre lo cistell

veu la destral y la corda,

ay!, ormeigs del seu espòs,

que Déu lo tinga a la gloria.

Pren la corda y la destral,

se’n puja al bosch de Cerola;

fa un feix d’arbossos y bruchs

y se’n baxa a Barcelona,

dihent per aquells carrers:

—Llenya seca, qui me’n compra?

Més… la càrrega es fexuga.

Veniu, oh Verge, en ma ajuda! —

II

Ha entrat per lo Portal Nou

cap al carrer de Sant Pere.

Quan va a exir-se del Més Baix

a la càrrega’s doblega.

Petit feix pel camí creix;

més si’l feix és gros aterra,

y si aterra a un home fort,

què farà a una pobra vella?

Posa’l feix en un pedríç

y s’asseu sobre una pedra.

Quan vol rependre lo feix

no’l pot arrencar de terra;

crida als hòmens del vehínat,

crida als macips de ribera;

lo feix no’s mou del pedriç:

diríeu que s’hi arrela.

Ja ve l’agutzir del rey

tot vestit de negre;

ja deslliga lo cordill,

ja desfà lo feix de llenya.

Quan l’acaba de desfer

la gent s’agenolla en terra,

veyent una imatge a dins,

una imatge de la Verge,

com un Jesús dintre un Maig,

com dins la boira una estrella.

III

Los vehins del carreró

ja li’n fan una capella,

una capella de rams

que un dia serà de pedra.

Tots se postren a sos peus,

més que tots, la llenyatera,

qui no se’n sap moure un punt

desde’l mati fins al vespre.

La oració que li fa

cada dia és la metexa:

—Mare: mon fill és catiu,

trencau prompte sa cadena.

Puix sa càrrega és fexuga,

anau, oh Verge!, en sa ajuda.—

IV

Lo rosari un dematí

esgrana de dena en dena;

a cada salve, un sospir;

a cada santa, una perla,

una perla del seu cor

que baxa a regar la terra.

—Mare: mon fill és catiu.

No trencareu sa cadena?—

La petició que ella fa

tot desseguit té contesta,

puix a sa espatlla ou sa veu,

que prou coneix de qui era:

—Fillet meu! — diu sospirant.—

Fillet meu!

— Mareta meva!

— Donchs qui t’ha portat ací?

—Una dama com aquexa,

que duya lo mantell blau

y al front corona de reina.

Ma cadena era fexuga

y Ella ha vingut en ma ajuda.—

25 de Maig de 1900.





AL BEAT RAMON LLULL


Poeta místich

meravellós,

que ab la teva arpa

rodes pel món:

parlant als hòmens

del Déu d’amor

cantes o plores

sense conort?

Véns del Calvari?

Véns del Tabor?

Les teves ales

d’àliga són;

mes ta veu fina

de rossinyol.

Ets un apòstol

o un filosof?

Ets un asceta

predicador

qui del martiri

cerca’l palmó?

Tos ulls somriuen,

més entre plors,

plors d’anyorança

y estimació;

passes tristeses

que’s tornen goigs.

Tu als hòmens parles

del teu Amor,

y ells, ay!, en vida

te diuen boig

y ni als teus òssos

daràn repòs!

Més de la cítara

de cordes d’or

ne surten càntichs

a doll, a doll.

Són d’alegría?

Són de tristor?

Més síen cobles

o amarchs senglots,

tristes complantes

o bé cançons,

jo no sé quines

més dolces són.

Parles de vida?

Parles de mort,

de mort per viure

vida millor?

Hon tes cantades

tenen la font?

En l’amor vostra,

Jesús hermós;

en vostres llagues

y en vostre Cor!

18 de Novembre de 1900.





NOSTRA SENYORA DE LA BONANOVA


ab motiu de la seva coronació canónica

Maria, hermós Estel,

dau-nos la Bona Nova

de que us veurèm al Cel.

Era una flor del camp

la Flor de Cases-Soles,

que en son altar florí

de cara a Barcelona.

Bella és com un clavell,

fresca com una rosa,

blanca com un colom

baxat de Collcerola.

Barcelona la veu,

felíç se n’enamora,

y a son perfum suau

de pas en pas s’hi acosta,

abella vers la Flor,

la Flor que’l cor li roba.

Quan arriba a sos peus

humilment s’agenolla:

—Regina d’aqueix pla,

farell d’aquexa costa,

oh Rosa del roser

que’ls Serafins oloren,

barcelonina sou

si foreu camperola.

Del gran amor que us tinch,

què us donaré en penyora?

De diamants y d’or

preneu exa Corona:

per mà del meu Prelat

jo só qui vos la posa.





LO MONUMENT A COLON


DEL PORT DE BARCELONA

Allà hon Colon isqué del mar un dia,

com Atlas ab un món en ses espatlles,

¿un monument axeques, Barcelona?

Fes-lo digne de tu y digne del geni

que és entre’ls hòmens y entre’ls hèroes l’àliga.

Per fonament la platja de Liguria

te donarà un bocí d’aquelles roques

hon de petit jugava ab les sumzades;

l’Alhambra’t donarà sòcols de jaspi

brunyits per mans de moros;

lo Portugal un troç de l’arbre mestre

que tendre nàufrech lo portà a ses ribes;

Castella sos lleons, y Catalunya

de ses entranyes bestraurà lo ferre.

Y ¿qué’t darà l’Amèriea? Agrahida,

com no’t pot dar per pedestal los Andes,

t’enviarà son or y ses corones.

Axeca-la ben alt exa columna,

damunt lo front dels arbres,

damunt los para-llamps y cresteríes,

sobre’ls marlets que volten lo pinacle,

sobre’l pinacle que agullona’ls núvols.

Al veure-la, que diguen los navilis:

—Més alta és de bon troç que nostres màstils.—

Les fàbriques que diguen:

—Es més alta que nostres xemeneyes.

—Y més que nostres torres,—

repliquen los palaus. Y’l temple gòtich

responga: — Y gairebé com mes agulles.—

Corona la columna sobirana

ab lo globo del món, que ab mà divina

a arrodonir ell ajudà a l’Altíssim.

Més lo globo corona-l ab sa estatua,

sa estatua gegantina,

en actitut profètica y solemne

signant a l’occident, de quina porta,

feta de por y de misteri ombrívol,

ell tenia la clau dintre sa pensa.

Les ones, a ses plantes,

murmuraràn himnes eterns de gloria

barrejats ab estrofes del Te Deum

que aqui entonà ab los reys y Catalunya.

A la soperba imatge

l’atzur del firmament farà de nimbe;

sa llum assoleyada, de corona,

y la veuràn centuries y centuries,

de jorn, entre les flames del mig-dia;

de nit, entre’l fulgor de les estrelles.





GIRASSOLS





AL BON JESÚS


Quan vora’ls temples

oych l’arpa santa

que plora y canta

vespre y matí,

com un salteri

que en l’hemisferi

polsàs bellíssim

un serafi,

jo’ls sons anyoro

d’altra arpa d’or:

pels sons me moro

de vostre Cor.

Quan mitg desclosa

miro la rosa

traure entre espines

son cap gentil,

de les abelles

la festejada,

l’enamorada

de Maig y Abril;

entre’l fullatge

llençant olor,

me sembla imatge

de vostre Cor.

Quan sota un roure

que’l vent fa moure

font bulliciosa

sento rajar,

y entre la molsa

veig l’aygua dolça

ab flors y perles

joguinejar,

de set sospiro

de set d’amor,

y la font miro

de vostre Cor.

De l’alba clara

seguint l’estrella

quan s’escarpella

lo sol naxent,

y a sa besada

la flor rosada

obre son càlzer

vora’l torrent,

jo m’enamoro

d’astre mellor:

jo’l sol anyoro

de vostre Cor.





GOIGS DE NOSTRA SENYORA DE GRACIA


què’s venera en la parroqual iglesia d’Orís

Puix del mellor Sol

Vós fóreu l’Aurora,

de Gracia Senyora,

donau-nos consol.

Des que éreu Patrona

del Castell d’Orís,

per Reyna us corona

tot nostre país:

lo cel vos anyora,

la terra vos vol:

de Gracia Senyora,

donau-nos consol.

En díes de guerra,

dignes de plorar,

vos tiren a terra

lo temple y l’altar.

La Plana vos plora,

veent pondre-s lo Sol:

de Gracia Senyora,

donau-nos consol.

Los sants trocejaren

de vostra Capella,

y a Vós sols dexaren

veyent-vos tan bella.

Del cingle a la vora

vostra cara’ls dol:

de Gracia Senyora,

donau-nos consol.

Del Castell baxada

en eix temple hermós,

trobàreu posada

condigna de Vós.

Per Mare y Pastora

tota ànima us vol:

de Gracia Senyora

donau-nos consol.

¡Bé’n seràs ditxosa,

Parroquia d’Orís,

si’t vol exa Rosa

per son Paradís!

Canta-li a tot-hora

com un rossinyol:

de Gracia Senyora,

donau-nos consol.

D’aucell en figura,

damunt vostre Cor,

fa l’ànima pura

son dolç niu d’amor.

D’allí al Cel que anyora

s’hi puja ab un vol:

de Gracia Senyora,

donau-nos consol.

Vostres llavis riuen

a tot pecadó,

mentre a Déu li diuen:

«¡Fillet meu, perdó!»

D’aquell qui us implora

Jesús se’n condol:

de Gracia Senyora,

donau-nos consol.

Feu cara de rosa,

de lliri lo front:

de flor tan hermosa

cap més n’hi ha al món.

Si abella l’adora,

n’és d’Angels un vol:

de Gracia Senyora,

donau-nos consol.

A aquell qui us visita

donau la salut;

a aquell qui us imita,

la gracia y virtut;

y en la darrera hora

no’l deixau tot sol:

de Gracia Senyora,

donau-nos consol.





HIMNE


Contra Pio y sa barca arrestella

sempre en va les onades l’infern;

que és María son Far y sa Estrella,

qui la guia és la mà del Etern.

De l’Iglesia les fortes columnes

Déu fundant del Calvari en la serra,

li digué: «Jo ab tú’m quedo en la terra,

a mi escolta qui escolta ta veu.

Tu ab tes ales com d’àliga immensa

cobriràs l’un y l’altre hemisferi,

y al traydor que’t dispute l’imperi

respondràs: «Só l’Esposa de Déu!»

Les corones y solis rodolen

per la pols, com d’un arbre les fulles.

¿Hon dexàreu, gegants, les despulles?

Babilonia: ¿tes terres hon són?

Sols no cau sota’l carro dels segles,

cristians, nostra casa paterna:

nostra Mare, sols Roma, és eterna,

perquè és ella la testa del món.

Per tragar-vos a Vós, oh gran Pio!,

avuy obre l’abisme ses boques,

y remou y esgratinya les roques

fonament del sagrat Vaticà.

En l’horrible naufragi dels pobles

¿sols a Vós no batrà la tempesta?

Vellet sant, ¿alçareu Vós la testa,

quan tants cedres rompé l’huracà?

L’iris bell, que és lo riure dels àngels,

tornarà en alegria ses penes;

Déu meteix trencarà les cadenes

de Sant Pere al més gran successor.

A l’immens romiatge catòlich

son cancell obrirà’l Santuari,

y qui a Pio vegé en lo Calvari,

plè de gloria’l veurà en lo Tabor.

Vós serèu la coloma del arca

que’l Diluvi tingué presonera,

y és la Creu vostre ram d’olivera

que’ns dirà: «La maror ha caigut!»

Cisne bell, de blanquissim plomatge,

ans d’alçar-vos al mar de la gloria,

com Moisès entonau la victoria,

l’himne dolç sobre Egipte vençut.

Catalunya y Espanya ab Vós fíen

del Pilar en la santa promesa,

ab lo zel sempre l’ànima encesa

que a Mahoma d’Espanya ha llençat.

Com llavors nos ajuda Sant Jaume,

si’ns abat del abisme la guerra:

ans de caure la fe en nostra terra,

Covadonga caurà y Montserrat!

9 de Febrer de 1878.





L’ESTRELLA DE MAIG


Anima pura—que al cel camines

per exos aspres—camins d’espines,

si no’t vols perdre—pren-la per guia;

mira l’Estrella,—corre a María.

Si’t veus temptada,—si ets perseguida,

ella ab son mamo—l’abrigaría;

malalta o pobra,—si’l món t’oblida,

mira l’Estrella,—corre a María.

Jove que cerques—flors entre espines,

mira a la Gloria—quina altra’n brilla,

sol de la terra,—del cel delicia;

mira a l’Estrella,—mira a María.

Si és mort amarga—l’hermosa vida

sense amoretes—per endolcir-la,

del maig la Reina—ja amor convida:

mira l’Estrella,—corre a Maria.

Si a Déu cercaves,—pecador, vina:

lo té en sa falda,— que’l braç li lliga:

si’n vols besades,—si’n vols caricies,

mira l’Estrella,—corre a María.

Tota amorosa—sembla que’t diga:

«Si’t falta mare,—mare’t sería.

Vina a mos braços;—vina al cel, vina».

Mira l’Estrella,—corre a María.

Pagès que llaures,—si vols cullita,

si pa dels àngels—en ta agonía

matins y vespres,—en mort y vida,

mira l’Estrella,—corre a Maria.

Espanya, Espanya,—del món regina,

alça-t, no dormis—en tes ruïnes,

al sol de gloria—bella alba’t crida:

mira l’Estrella,—corre a Maria.

Món que rodoles—cap a l’abisme,

d’ençà que negre—serpent t’hi lliga,

¿vols que la xafe—qui l’ha ferida?

Mira l’Estrelta,—corre a Maria.





AL SANT CRIST DE BETHLEM


HIMNE

A vostres peus que adoro,

Jesús, clavat en creu,

misericordia imploro.

May més pecar, Déu meu!

Són vostres llagues santes

la font de la salut,

que a beure a vostres plantes

tot Barcelona acut.

Consol de qui sospira,

de l’infortuni abrich,

al moribond que expira

no li queda altre amich.

Vós sou d’aqueix sant temple

lo gran Predicador,

aquell que vos contempla

se sent fletxat lo cor.

«Espera la corona»,

diheu al pobre honrat;

al rencorós: «Perdona»;

al rich: «Fes caritat».

D’exa real presencia

tot-hom se’n porta un dó,

los uns de paciencia,

los altres de perdó.

Perdó per qui se banya

de sanch en exa font,

perdó per tot Espanya,

perdó per tot lo món.

Puix sols per esperar-me

clavat vos miro aquí

morint per retornar-me,

perdó també per mí!

Per tot seguiu mos passos,

sent jo vil pecador,

obrint-me sempre’ls braços,

obrint-me sempre’l cor.

Aquexes mans divines

qui axís vos les clavà?

D’exes cruels espines

qui’l front vos coronà?

Mes culpes són estades:

fins a rentar mon cor

jo a aquexes fonts sagrades

barrejaré’l meu plor.





JESUS, VENIU


en la primera comunió de la nena Emilia Portas

Mon ànima us crida,

ferida

d’amor:

Jesús de ma vida,

veniu a mon cor.

Jesús del pessebre

que en los cors naxèu,

¿quan vos podrà rebre

lo pobre cor meu?

Feu-lo com un lliri

de blanch y de pur,

per poder venir-hi

puix dexau l’atzur.

Si de tabernacle

mon cor ha de fer,

ab foch del cenacle

daurau-lo primer.

A vostra presencia

postrada’m teniu:

veu de l’ignocencia,

Jesuset, veniu.

Morint vos espera

lo pobre cor meu:

Sol de primavera,

no’l retornarèu?

Ja’l sagrari s’obre,

ja en mon pit entrau:

¡de casa tan pobra

feu-vos-ne un palau!





A LA SAGRADA FAMILIA


HIMNE

Jesús, Joseph y Maria,

oh noms més dolços que mèl!

Si al cor tot-hom vos tenía,

la terra seria

l’imatge del cel.

María és nostra mare,

Joseph nostre patró,

Jesús lo nostre pare.

Quin pare aqueix tan bo!

Joseph nos du a sa esposa,

María’ns du al Fill seu:

ells són l’escala hermosa

que guia l’home a Déu.

De Nazaret l’exemple

provem de copiar:

la casa sia un temple,

lo cor sia un altar.

De Crist en la presencia

lo jove viu feliç;

lo lliri d’ignocencia

fa olor del paradís.

Veniu: Jesús vos crida.

Qui’l pren per guía y nort,

si dolça té la vida,

més dolça té la mort.

A la Familia Santa

lliguem les que no ho són:

lo fruyt d’aquexa planta

ha de salvar lo món





DALT DEL CEL


Dalt del cel,

dalt del cel tinguem posada,

dalt del cel.

Cap al cel, qui hi vol venir,

jo li’n diría l’escala:

té no més dèu esgrahons,

y tots dèu són d’or y plata.

Al primer sentirèu plors,

al segon mitges rialles,

y després dolç remoreig

de les angèliques arpes.

No hi pujareu solets, no,

sinó ab l’Angel de la Guarda;

al cap-d’amunt hi ha Jesús

per dar-vos una abraçada.

Dalt del cel,

dalt del cel tinguem posada,

dalt del cel.





AL SANT CRIST DE BALAGUER


HIMNE

Del cel blau per la drecera

siau nostre devanter:

siau la nostra bandera,

Sant Cristo de Balaguer.

Aquexa terra és alegra

perquè us veu de dia y nit:

Vós la regau més que’l Segre

y ab vostre amor infinit.

A vostres plantes s’unexen

Catalunya y Aragó,

com dos arbres que florexen

a la matexa sahó.

Ab vostres llagues florides

Vós dels màrtirs sou lo Rey;

mes en les vostres ferides

per tot mal teniu remey.

De Cerdanya baxa’l Segre

vostres plantes a besar,

y se’n va després alegre

parlant de Vós fins al mar.

Del mar un dia pujàreu

riu amunt tot fent camí,

fins que als braços arribàreu

de les que us guarden aquí.

Per les terres catalanes

vostres braços exteneu:

protegiu sos monts y planes

desde’l mar al Pirineu.

Benehiu desde exa serra

la Ribera y Pla d’Urgell:

benehiu tota la terra,

de vostres peus escambell.





ESTIMEM AL SENYOR


SALM

¿Què li diu al matí lo rossinyol a l’alba,

l’abella a la vidalba,

lo papelló a la flor?

¿Què li diu lo lleveig a la gentil poncella,

lo serafí a l’estrella?

Estimem al Senyor.

¿Què diu a l’infantó la mare que’l gronxola,

lo lliri a la viola,

la verge al trovador?

¿Què diu a la ciutat la creu de l’asceteri,

a l’orgue lo salteri?

Estimem al Senyor.

Lo cel, breçant de nit la terra que somnía,

què li diu? de día,

vestint-la de claror?

Heralt del temple sant, ¿què diu a monts y planes

la veu de les campanes?

Estimem al Senyor.

¿Què li diu al palet lo riu que se l’emmena,

les ones a l’arena,

l’enteniment al cor?

Lo que mar, terra y cel se diuen uns als altres

jo us ho dich a vosaltres:

estimem al Senyor.





LO TRIOMF DE LA SANTA CREU


Sanguis ejus super nos.

Sanch de Jesús, des de la Creu,

sanch de Jesús, ploveu, ploveu.

Des que no copsa exa rosada,

tota la terra és assecada;

lo cor humà s’empedreeix,

l’enteniment s’enterboleix.

Ay! D’elegit perdent la faxa,

cap a la bestia l’àngel baxa!

Sanch de Jesús, des de la Creu,

sanch de Jesús, ploveu, ploveu.

Ploveu damunt de qui us adora,

ploveu damunt de qui us anyora,

sobre l’ingrat que us desconeix,

sobre’l dolent que us aborreix,

sobre’ls vassalls y sobre’ls nobles,

sobre les llars y sobre’ls pobles.

Sanch de Jesús, des de la Creu,

sanch de Jesús, ploveu, ploveu.





A L’ASSUMPCIÓ DE LA VERGE


Càntich de les Filles de Maria en l’erecció del Quart Misteri de Gloria en lo Rosari monumental de Montserrat

Vos crida a la Gloria

Jesús amorós:

a cantar victoria

pujau-nos ab Vós.

Avuy nos guiau, oh Mare!,

cap a aquexa serra

d’hon Vós sou l’Estel;

perquè a l’altura seguint-vos,

sortim de la terra

per pujar al cel.

María’ns demana lliris,

lliris de puresa,

roses del amor;

la donzella que’ls hi dóna

del món ben despresa,

li roba… ay!… lo cor.

Maria, Mare amorosa,

guiau nostres passos

de dia y de nit;

ja que som les vostres Filles,

trayeu-nos dels llaços

del mal esperit.

Pujem, Filles de María:

nostra Mare’ns crida

desde Montserrat;

alli’ns espera per dar-nos

lo past de la vida

de son Fill amat.





CANT DELS CREYENTS


María, oh dolça Mare!,

ohiu nostre clamor:

volem a Déu, que és nostre Pare;

volem a Déu, que és nostre amor.

Volem a Déu en nostra casa,

al Déu d’amor y caritat;

de tot lo bé sa lley és basa:

hon no hi ha Déu, sols hi ha maldat.

De Jesucrist la santa Imatge

sía’l capçal de nostre llit,

sía la llum de nostre estatge

lo medalló de nostre pit.

Regne Jesús dintre l’escola,

regne Jesús en l’hospital,

lo Déu que ensenya y aconsola,

l’amich del pobre y del malalt.

L’invocaràn los nostres llavis

d’aquesta vida en los perills;

volem que’l Déu de nostres avis

sía també’l de nostres fills.

De Jesucrist seguim l’exemple,

qui de Joseph en l’obrador,

de nostra fe bastint lo temple,

trenta anys va ser treballador.

Volem a Déu en la familia,

per qui de cor l’estima aquí:

aquesta vida és la vigília

d’altra millor que no té fí.

Volem a Déu en nostra terra,

Reina gentil de Montserrat;

ferma com és la nostra serra,

n’és més la fe del Principat.





CANÇÓ DE LA ESTRELLA DE BETHLEM


Lo Criador esta nit

d’un raig de llum m’ha creada:

«Vés y desvetlla — m’ha dit —

a la terra endormiscada».

Y en una carrossa d’or

que té les rodes de plata,

exa crida faig d’amor

a l’humanitat ingrata:

Hòmens, despertau:

jo só l’Estrella del día;

veniu y adorau

al Fill de María.

Desvetlla-t, humanitat:

jo só’l missatger de l’alba;

desvetlla-t: Jesús és nat,

vina a adorar a qui’t salva.

Vos arriba un Sol may vist,

pobles, tribus y realmes:

¿si no són per Jesucrist,

per quí seràn vostres palmes?

Desvetllau-vos, governants,

tractau ab amor al poble:

Jesucrist ne fa germans

del més humil y’l més noble.

D’aqueix Déu humiliat

apreneu l’obediencia:

los amos, la caritat;

los súbdits, la paciencia.

Obriu los ulls envers Déu,

los qui dormiu en los vicis,

ans caiguts no us desperteu

en los eterns precipicis.

A mon crit no feu lo sort,

que per mi Jesús vos crida;

sortiu de l’obra de mort,

veniu al sol de la vida.

Desvetllau-vos, noys petits,

y veniu a sa presencia:

de son cor són preferits

los àngels de l’ignocencia.

Despertau, petits y grans;

Jesús diu a tots vosaltres,

tot allargant-vos les mans:

«Estimau-vos uns als altres.»

Desperta del sòn, oh rich!

Jesús és pobre, molt pobre:

vina a dar-li ton abrich,

vina a dur-li lo que’t sobre.

Jesús ho darà al pobret

perquè nu y de fam no’s moria,

y’t compre ab aqueix bestret

la riquesa de la gloria.

Dexant rastre de claror

vaig seguint tota la terra,

tot dihent: «Visca l’amor!»,

tot cridant: «Mori la guerra!»

La guerra que Ell hi farà

serà al mal y a l’injusticia;

l’amor que hi predicarà

del paradís és primícia.

Després de voltar lo món,

sobre Bethlem m’he posada,

de l’Establía en lo front

com brillant de l’estrellada.

Y dich a reys y a pastors:

«Veniu-hi tots a la Còva».

¡Jesús cerca adoradors,

adoradors, y no’n troba!





A SANT JOAN DE LA SALLE


HIMNE

Apòstol de l’ensenyança,

àngel dels infants,

donau-nos fé y esperança,

com vós feu-nos sants.

Desde vostra minyonesa

florí en vós la pietat;

sou un lliri de puresa

y un clavell de caritat.

Dels noyets síau l’exemple;

que Jesús, son Rey hermós,

humils com Ell los contemple,

devots y sabis com vós.

La divina Providencia

vos posà per jardiner;

de les flors de l’ignocencia

vostre estudi és lo verger.

Veyent-vos-hi tant de gana

treballar per son amor,

de l’Escola Cristiana

vos ha fet lo fundador.

Vos fa nosa la riquesa,

als pobrets la regalau

y de Crist ab la pobresa,

com Francesch, vos desposau.

Dels noyets sou l’adjutori,

dels malalts sou lo coxí,

un àngel en l’oratori

y en l’altar un serafí.

No hi ha espines en la terra

que no punxen vostre front;

del mundà sofriu la guerra,

del dolent l’odi y l’afront.

Evangelista dels pobres,

per premi penes voleu,

puix de totes les grans obres

gran fonament és la creu.

Vostre cor al noy s’inclina

per ensenyar-li Qui és Déu,

de Jesús ab la doctrina

del Paradís fent-lo hereu.

Oh mirall d’obediencia,

ensenyau-nos d’obehir,

y de Déu en la presencia,

com vós, de viure y morir!

Descendent de Catalunya,

l’esperit vos n’heu guardat,

que, com foch, de terra llunya

vostres fills nos han tornat.

Ab l’escola catalana

feu reviure nostra fè:

terra que és ben cristiana

ab sa mà Déu la sosté.

Juny de 1900.





A LA VERGE DE LOURDES


Càntich del Pelegrinatge Rossellonès, conduhit a 2 de Juliol de 1900 per l’Excm. Sr. Bisbe de Perpinyà, Monsenyor de Carsalade du Pont.

Blanca sou, oh Immaculada!,

com la neu del Canigó;

desde exa còva sagrada

benehiu lo Rosselló.

A Lourdes la Verge’ns crida,

veniu los de Perpinyà;

si beu d’esta aigua de vida,

lo Rosselló florirà.

Veniu de Ceret y Prades

seguint a vostre pastor,

qui d’aquexes encontrades

vos portarà a past millor.

A una ignocenta pastora

sortí la Mare de Déu,

del Gave en la verda vora,

una rosa a cada peu.

De vostres plantes, Maria,

ne brotà una rica Font,

una Font que curaría

totes les llagues del món.

De Vós, oh cèlica Rosa,

guarda exa riba’l perfum;

de vostra corona hermosa

encara hi ha un raig de llum.

Aquí és més verda la planta,

més joyós rodola’l riu;

que l’univers riu y canta

ahon la Verge somriu.

Vostra filla, oh dolça Mare!,

en exa còva us vegé:

¿no us hi podrem veure encara,

puix fills vostres som també?

Veniu, Verge, a nostra Plana,

al Conflent y al Vallespir;

y com viola boscana

allí tornau a florir.

Tornau a florir en ella

ab Sant Miquel de Cuxà,

de Font Romeu ab l’Estrella

y ab lo Sol de Pezillà.





SETELÍES





A L’IRIS


Cinta que unexes cel y terra, símbol

de la corona que’l martiri espera,

d’aquesta vida en lo Calvari núvol,

sol de la Pasqua;

De belles tintes màgica paleta,

de la serena missatger festívol,

florida toya de matisos pluja,

pluja de perles;

Blanca ninfea ab llàgrimes desclosa,

de cels y abismes abraçada augusta,

fènix que als besos de la llum renaxes,

raig d’armoníes;

Mostra-m ta cara riallera y dolça,

verge que invoco en anyorívols somnis,

tu que espargexes per los porxos cèlichs

roses y lliris.

Flor que entre boires en lo cel florexes,

casta somrisa del cenit que plora,

ull de l’Altíssim que en la nit clareges,

Iris, somriu-me,

Ab ta garlanda que texí algun àngel

lliga los núvols que mon front açoten,

y en la tempesta que m’ofega síes

arch de bonança.

Aurea coloma que en l’atzur rumbeges

collar de pedres precïoses, diga-m

si de les penes s’abaxà’l diluvi

boirós y negre.

L’exida ensenya-m d’eix desterro ombrívol,

y en les altures atzurines mostra-m

del regi alcàçar lo camí que cerco,

cerco y no trobo.

Arch que dispara a l’ànima que estima

desde sa tenda l’Aimador dolcíssim:

prou ja de fletxes a mon cor que l’ama,

l’ama y l’adora.

Com l’oreneta que l’hivern corgela,

volar voldría a son palau zafírich,

dexant enrera la soperba arcada,

pont de la Gloria.

Madrít, 8 de Febrer de 1898.





JESÚS A L’ÁNIMA


La pena que m’oferexes

té per mi valor immens;

l’oració que’m dirigexes

m’agrada més que l’encens.

Qui m’estima’l cel hereta;

vina tu al cel del amor.

Vina a ton niu, colometa,

vina al niuet de mon Cor.

Als aucells he dat brancatges,

per cantar-me día y nit;

al lleó, còves selvatges;

a les ànimes, mon pit:

me l’ha obert crudel sageta,

la sageta del amor.

Vina a ton niu, colometa,

vina al niuet de mon Cor.

Si’t corona’l món d’espines,

també a mi me’n coronà;

lo Calvari ahon camines

en Tabor se tornarà;

de ta celda si’t veus treta,

vetaquí celda mellor.

Vina a ton niu, colometa,

vina al niuel de mon Cor.

Si la vida t’és amarga,

mon amor l’endolcirà;

si ta pena és dura y llarga,

a més gloria’t portarà.

Si ets per Mi mansa ovelleta,

jo per tu só’l bon Pastor.

Vina a ton niu colometa,

vina al niuet de mon Cor.

Ma coloma enamorada,

vina ja a ton paradís;

qui en mon Cor no té parada,

no sab, no, què és ser felíç.

Si la ditxa vols completa,

no n’hi ha al cel de mellor.

Vina a ton niu, colometa,

vina al niuet de mon Cor.

Com sos pollets la gallina

prou te crido, humanitat,

dessota l’ala divina

de mon Cor enamorat;

més tu ab tos plahers distreta

no respons al meu amor.

Vina a ton niu, colometa,

vina al niuet de mon Cor.





SETELIER


Es la vida humana

de la mort camí,

herba que florí

damunt la fossana.

La mort és la nau

que du nostra sort,

del món és lo port,

del cel és la clau.

Cogitanti vilescunt omnia.

Oh mort, que negra ets tu!

Però si Déu te du,

que n’ets de bella!

Ab ton ropatge bru

sembles l’estrella

que vers l’aurora llu.

Tant que d’amor plorava,

no ploro, no,

des que us estrenyo als braços,

Jesús hermós,

des que us estrenyo als braços

y’m feu petons.

A cada besadeta

quina dolçor!,

sembla que’l cel s’aboca

dintre del cor.

Veyent morir al bon Jesús en creu

tan sols per redimir lo poble seu,

desconjuntats los elements exclamen:

«Molts són los hòmens que amen;

més, ay!, ab eix amor sols ama Déu.»

Lo món és un gran pretori

hon Jesús és condemnat;

jo no hi vull cridar pas; «Mori!»

ni tampoch fer de Pilat.

Si la creu vos hi carreguen,

de Cireneu vos faré;

si clavat vos hi arroceguen,

junt ab Vós jo’m clavaré.

Sols aquest mot vull escriure

de la terra ans de sortir:

«Viure ab Vós, Jesús, és viure;

viure séns Vós, és morir.»

Estrelles de la volta cristallina,

bé’l conexeu a qui’m robà l’amor:

mereix la sanch més fina

de la més fina vena del meu cor.

Só ferit del mitg del cor,

més benhaja qui’m fería;

que si n’és de dolç lo mal,

bé n’és més la medecina.

Oh Verge de la Candela!,

vostra llum baxà del Cel:

per axò’l devot fidel

que us pren per guía, s’encela.

Del món metgesa divina,

Vós curau tots los seus mals:

per axò tots los malalts

vos demanen medecina.

Del món siau infermera.

Verge de la Candelera.

Dels braços de María

al pendre Simeó l’Infant diví,

entona la cançó que a trench de dia

canta morint l’estrella del matí.

Cor de Jesús, de la virtut escola,

dexa-m sentir ta celestial lliçó,

vestit de la puresa ab blanca estola,

purificat mon cor ab l’oració.

Ensenya-ns d’aquest món la petitesa,

del altre tan hermós l’immensitat,

de les ales del temps la lleugeresa

y roda que no’s mou l’eternitat.

Ensenya-ns de fer guerra

de Jesucrist al enemich crudel,

y faré mon viatge per la terra

com un aucell que té son niu al cel.

Oh Cor estimat,

oh port de ventura,

obriu-s aviat,

cel antícipat

de l’ànima pura.

Dexau que mon cor

prenga en Vós posada,

com dintre la flor,

buscant mèl d’amor,

l’abella daurada.

JESÚS

¿Per què plores, per què plores,

bon amor, si’m tens aquí?

De la terra, ¿què n’anyores

si tot lo món és en mi?

ANIMA

Res n’anyoro, res ne miro,

jo’n tinch prou de vostre amor;

mes si ploro, si sospiro,

bon Jesús, és de dolçor.

Si vols ser fill de María,

de Jesucrist pren la creu,

que hi ha d’haver armonía

entre’ls dos fills del cor seu.

Hon no hi ha dolor

no hi ha pas amor;

donchs, ànima mía,

pateix per ton Déu,

que per amor teu

de dolor moría.

Una branqueta he cullida

de tots los llorers que he vist,

y de totes n’he texida

per mon Senyor Jesucrist

exa corona florida.

Oh Déu lo del meu breçol!,

siau lo Déu de ma fossa,

y mon últim raig de sol

lo d’aquella alba tan rossa.

Y, aprés de mos darrers passos,

vos diré desde mon llit

d’agonía: «En vostres braços

encomano l’esperit.»

Cride l’àliga soperba

sobre’ls núvols que remou:

«Jo vull morir séns renou,

com un gríllet sota l’herba.»

Cada punt de cada día…

ay!… alguna ànima impía

vos arrenca de son si.

Cada moment de cada hora

dins ma ànima pecadora

si jo us pogués acullî!

Avuy, oh Verge!, us he vist

de mon cor prenent la mida

ab una creu benehida

per mon Senyor Jesucrist.

¿Per què ab la creu l’heu midat

sinó per fer-ne un sagrari

ahon tenir-hi y guardar-hi

vostre Fill crucificat?

Jesús, oh nom suau!;

Jesús, dolçura tota,

mèl que de gota en gota

del llavi al cor baxau!

Jesús, m’agrada ohir-vos,

m’agrada més mirar-vos;

¡que dolç és lo trobar-vos,

que dolç lo possehir-vos!

Per Vós lo món revisca,

Jesús, Sol de la Gloria,

dihent: «Jesús, jo visca!;

dihent: «Jesús, jo moria!»

Lo vostre nom, oh María,

com una dolça armonía

se’n vola en ales del vent:

de la boscuria al restoble,

de les masíes al poble,

del palau a la cabanya,

de la vall a la montanya,

del ranpeu a l’alta cima,

desde un clima al altre clima,

de la terra al firmament.

Com un pobret de porta en porta,

jo vaig trucant de cor en cor,

buscant l’almoyna que’m conforta,

la santa almoyna del amor.

Ay! Quanta porta m’és tancada!

En quanta casa’m fan lo sort!

A la que’m donen dolça entrada

l’omplo de gracies y tresor.

Jesús, Vós sou mon amor;

vostra Creu serà ma espasa,

vostre sant temple ma casa,

mon paradís vostre Cor.

Al mitg d’aqueix paradís

hi ha una font hermosa y bella;

si’m dexasseu beure en ella,

sempre més seré feliç.

Jesús. Jesús, oh Sol de ma alegría,

si’l món vos conegués,

com girassol amant vos voltaría,

de vostres ulls sospès.

Jesús, Jesús, oh bàlsem de mes penes,

amor que’m fa felíç,

que sien vostres braços mes cadenes,

que sia vostre Cor mon paradís.

Ostende mihi faciam tuam.

( Cant, 11, 14)

Oh Mare dolça, oh María!,

una cosa jo us vull dir:

que per mí és de nit encara,

y fins que us veja la cara

no serà per mi de día.

Mostrau-me-la. Mare mía,

mes que siga per morir.

Boca de Jesús, cridau-me;

peus de Jesús, conduhiu-me;

mans de Jesús, embelliu-me;

braç de Jesús, abraçau-me;

front de Jesús, animau-me;

ulls de Jesús, somriheu-me;

Cor de Jesús, enceneu-me

y ab Vós al Cel transportau-me.

Sols per rebre-ns ab mil besos

baxà’l cap al expirar,

ab los braços… ay!… extesos

per poder-nos abraçar.

Després de dar-nos la vida

nos donà la Sanch del Cor,

hon la llança envermellida

nos obrí’l Cel del amor.

Cor del meu Pare, estimau-me;

Cor del meu Rey, enriquiu-me;

Cor del meu Metge, goriu-me;

Cor del meu Mestre, ensenyau-me;

Cor del meu Amich, guiau-me;

Cor del meu Jutge, absoleu-me;

Cor del meu Espòs, rebeu-me;

Cor del meu Déu, amparau-me.

Dolça presó de l’ànima que plora,

dexau-hi entrar la meva pecadora,

que en exa vall de llàgrimes y dol

se consum y s’anyora

com la gentil poncella

que viu séns veure’l sol;

dexau-me viure en ella,

y quan dins ella moria,

feu que a l’eterna Gloria

ab vostres ales puga pendre’l vol.





CONSUMMATUM EST


Jesús és mort! Sa desolada Mare

vessa a doll a sos peus plors celestials,

y al univers ordena l’Etern Pare

fer a son Fill diví los Funerals.

Sobre’l fúnebre túmol del Calvari

lo cel se posa paraments de dol:

se torna son dossor immens sudari

hon fins negreja entenebrat lo sol.

L’ull blau del dia abaxa ses parpelles

y devalla la nit del firmament,

y, exint a mitja tarda les estrelles,

antorxes són de sa capella ardent.

Per obrir-nos a plè lo santuari

de dalt a baix s’esquexa l’ample vel:

ja Adonaí no baxarà a habitar-hi:

per temple vol l’immensitat del cel.

Dels àngels que’s desvíen hi ressonen

de «Sortim-ne d’ací!» les veus del plor,

de bat a bat mentres obrint-se tronen

los batents del Portal de Nicanor.

Lo Canalobre de set llums s’espanta

al veure com s’apaguen totes set,

ab la llum sagratíssima del Sancta.

arbre sagrat que vol millor goret.

Y s’escruxen los òssos de la terra

en terratrèmol saccejant y fort.

y un mur ací y un poble allà s’aterra,

y sent la vida aletejar la mort.

Sacuden los sepulcres l’ample llosa

y’s desvetllen los morts per tot arreu:

«¿Per què—dihent a la ciutat sangnosa,—

per què has mort a Jesús, lo Fill de Déu?»

Lo Jordà marradeja en sa ribera,

embriach que trampola en son camí;

la mar de Tiberíades s’esvera

y com febrós cambia de coxi.

Y ab la veu de la terra, que trepida,

y ab la del trò sotraguejant pel cel,

Déu sembla dir al poble deicida:

«Cain: què has fet del germà teu Abel?»

Gemega’l mar, s’escruxen les montanyes,

veyent llagrimejar al Criador,

al expirar lo Fill de ses entranyes,

víctima eterna de l’eterna amor.

Plorant lo món un responsori canta,

de còs present al contemplar un Déu,

un Déu que’s lleva en hostia sacrosanta,

sacrificat en l’arbre de la Creu.





IMPRESSIÓ DE LES LLAGUES DE SANT FRANCESCH


I

A la montanya d’Alberna

se’n puja ’l pobre d’Assís,

del amor en la follia

que aprengué de Jesucrist.

La montanya, que era nua,

de verdor se va vestint;

los llops s’hi tornen ovelles,

lo falcó tórtora humil.

Sant Francesch ni beu ni menja,

prega de día y de nit,

prega a Jesús, que li parla

com un amich a l’amich.

De pregar de nit y dia

son còs esta malaltíç.

Medecina no vol pendre

si no és la del esperit,

y a Déu demana una gota

dels plahers del paradís.

Un àngel se li presenta,

ros com lo sol al exir;

un arquet porta a la dreta,

a l’esquerra un violí.

Passa l’arquet per les cordes,

Sant Francesch s’és defallit.

L’hi passaría altra volta,

mes se podria morir,

y ha de pujar al Calvari

qui és ara a Getsemaní.

II

La creu de Jesús amada

no s’aparta del seu pit,

ramellet d’amarga mirra

que sol l’ànima endolcir.

De sentir la passió santa

l’esperonen los desigs

y plora a llàgrima viva,

y plora de día y nit,

y diu als hòmens que ploren,

y ho diu als arbres y rius:

— No canteu, aucells dels aires;

no canteu; plorau ab mi;

riereta que sospires,

uneix als meus tos sospirs;

endolau-vos, cel y terra:

nostre amor és crucifix.

Jesús, Jesús amadíssim,

jo ab Vòs voldría morir! —

Mort és ja a totes les coses:

sols en ell l’amor és viu.

De les ànimes que estimen

ha entrat al celler diví

y amorosa embriaguesa

li roba tots los sentits.

L’amor, vida de sa vida,

és ensemps lo seu butxí,

ferint-lo ab fletxes enceses

ab foch del Sant Esperit.

En tan suaus agonies

veu baxar un Serafí,

un Serafí de sis ales

en forma de Crucifix.

Entre amorosos incendis

l’exiàtich se sent ferit,

mes de ferides tan dolces

que no’n voldría guarir.

Estampades té cinch llagues

en los peus y mans y pit:

són roses que li regala

lo seu Aimador diví;

mes són roses ab espines

de martiris infinits.

La montanya de l’Alberna,

com si lo sol hi sortís,

lo front tenía aquell vespre

de resplendor circuit.

Quan Sant Francesch ne baxava,

vivent segell de Déu viu,

no’n baxa taules de pedra

com Moisès del Sinaí,

sinó en son còs dibuxada

l’imatge de Jesucrist.





LO PLOR DELS JUHEUS


Ploreu, juheus, ploreu; cada divendres

regueu lo mur del Temple del Senyor,

lo cor sangnant, lo front cobert de cendres,

los ulls cegats del plor.

Ploreu lo Canalobre de set branques

y… ay!… lo Sancta sanctorum temple endins,

niu alguna hora de colomes blanques

y avuy niu d’escorpins.

Ploreu l’Altar de bronzo y la Piscina,

tota plena de llàgrimes avuy,

y’l bàlsem de Judà tornat metzina,

y’l blat de Déu, que és juy;

De les nacions la reina destronada

torçuda sota’l jou del extranger,

y tota sa hermosura veremada

com parra de carrer;

La ribera jordànica florida

duhent toies ses aigües al Mar Mort,

com vostre poble per camins de vida

va a la eternal dissort.

Ploreu los patriarques y profetes,

vostres rabins y sacerdots y reys,

y arreu les glories d’Israel desfetes,

cremades vostres lleys.

La caiguda ploreu de vostre imperi

desde la cima de la gloria al fanch;

les filles de Sion en cautiveri,

los fills a foch y a sanch.

Gemegant y fugint, Caín dels pobles,

publiquen vostre crim per tot-arreu

del vedell d’or adoradors innobles

perseguits per la Creu.

Los trenos y laments de Geremíes

no tenen per vosaltres prou dolor,

de penitencia’ls salms prou elegíes,

ni Job prou amargor.

Les víes de Sió, que també ploren,

barrejàran lo vostre plor al seu;

a vostres crits les planes que s’anyoren

faràn de tornaveu.

Ressonàran los camps y les montanyes

desde’ls jardins de Gericó al Carmel,

mes los ays que us esquexen les entranyes

no arribaràn al cel.

May més, may més vos parlarà l’oracle

en lo Propiciatori enderrocat;

les pedres no culliu del Tabernacle,

puix Déu l’ha abandonat.

D Israel en lo trono solítari

no tornarà a assentar-se’l rey David:

un vent de foch que arriba del Calvari

l’ha encès y destruit.

Ploreu, juheus, ploreu cada divendres,

abraonats al mur de Salomó;

com més ploreu, més apagueu les cendres

de vostra redempció.

Ploreu l’Abel a qui heu llevat la vida;

sa sang no és la d’un home: és la d’un Déu;

de vostre front la laca deicida

may més l’esborrarèu.





JESÚS A TERESA


Cruz. descanso sabroso de mi vida, Vos seáis la bienvenida.

Un día’l bon Jesús

ab sa Teresa parla:

—Creu. filla del meu cor,

del món la més amada,

que és més crucificat

qui més m’estima y ama.

Ja que a nosaltres dos

lo desposori enllaça,

com jou de flors del cel,

com mística garlanda,

de joyes y treballs

has de partir ma càrrega:

pren tu la meva creu,

dóna-m lo cor y l’ànima.





LA PLOMA DE SANTA TERESA


(EPIPHYLLUM SPECIOSUM)

Es ploma d’aucell?

Es ploma o espasa?

Si és ploma d’aucell,

l’aucell és una àliga,

y no és, no, del raig,

sinó de cap d’ala.

De ploma és son vol,

son tall és d’espasa

la del Serafí

que’l paradís guarda;

puix la flor que’n surt,

com borla penjanta,

més que gentil flor

és un doll de brasa,

del cràter d’un pit,

del braser d’una ànima,

que en himnes d’amor

per son Déu esclata,

la terra inondant

ab torrents de flama.





VIDA DE L’ENAMORADA DE JESÚS


Al carrer, grave y modesta;

a l’iglesia, fervorosa;

a casa, may ocïosa,

sobria a taula, al llit honesta;

en mirar, no massa llesta;

en parlar, considerada;

en caminar, sossegada;

a treballar, la primera;

a reposar, la darrera,

y a Déu en tot resignada.





LA MISSA DEL NOU CELEBRANT


Abans de la Missa,

mon ànima anyoradissa

vos cerca, com al estel

la brúxula desficiosa;

mes s’asserena y reposa

al mirar-vos en lo cel.

Lloat sia eternament

lo Santíssim Sagrament.

Tot dihent la Missa,

mon cor, tórtora que frissa,

veu lo cel esbadellar,

y, com d’un ull blau que plora,

rica perla encisadora

despendre-s sobre l’altar.

Lloat sia eternament

lo Santíssim Sagrament.

Després de la Missa,

la meva ànima és feliça

possehint tan rich tresor,

puix com una hermosa abella

que ha copsada una rosella

vos miro dintre’l meu cor.

Lloat sia eternament

lo Santíssim Sagrament.





A MON DÉU


Strò te amavi, pulchritudo

tam antiqua et tam nova.

SANT AGUSTÍ

Hermosura, antigua y nova,

què a deshora us he estimat!

En totes bandes se us troba;

més, què tart jo us he buscat!

Ara que us tinch en mos braços

no’m dexeu tot sol aqui.

Bon Jesús, perdría’ls passos

si fugisseu Vós de mi.





LO CINYELL DE SANT TOMÁS


La mare de Sant Tomàs

té les entranyes de pedra:

s’estima més perdre’l fill

que guanyar-lo per l’lglesia.

Vol a exa àliga del cel

engaviar en la terra,

perquè no s’enlaire al sol

tallant ses ales angèliques.

—Fill meu—li diu tot sovínt,—

fill meu Tomàs, per què’m dexes?

Aquí nedaràs en or

y allí viuràs ab pobresa.

—Lo més rich del món seré,

puix tindré a Déu per herencia.

—També a Déu tindràs aquí.

—Es al convent hon m’espera.

Sa veu me diu nit y jorn

com al pastor de Caldea:

«Dexa ta patria y parents,

surt de la casa paterna.»

Com Abraham l’obehí,

dexau que jo l’obehesca.—

Veent que malla ferro fret,

se fa ajudar en l’empresa

per sa germana més gran,

a qui’l món també pledeja.

Tomàs desfà ses rahons

com lo matí les tenebres,

en amor de Jesucrist

dexant-li l’ànima encesa.

Quan sa mare veu axò

a sos dos germans l’entrega,

com un poll als espervers,

a dos llops càndida ovella.

Com a bons soldats que són

ahi vinguts de la guerra,

damunt d’ell la seguiràn

fent arma de mans y llengua,

Lo tanquen dins un castell,

lo Castell de Roca-Seca,

com Sant Pau en la presó,

Daniel en la lleonera.

Mes sols hi tanquen son còs,

puix sa ànima ben lliberta

entre armoníes y llums,

entre flors com entre estrelles,

de nit se’n vola pel cel,

de día per cel y terra,

a Jesús sempre cercant

y trobant sempre a qui cerca.

Quan l’ona troba un escull,

més altívola s’adreça;

l’arbre batut per lo vent

a més fondaria s’arrela:

axís és la vocació:

com més batuda, més ferma.

Los fa mal d’ulls l’hàbit blanch;

ab mà profana l’hi esquexen:

ell los pedaços recús,

y’n torna a fer sa llureya.

No podent-lo’n despullar,

un altre li’n volen pendre,

altre encara més nevós,

lo de la santa puresa,

en sa presó fent entrar

de Venus una dexebla.

Hermosíssima com és,

trau al encant sa bellesa,

mes quan lo creu encisat

gira ell los ulls per no veure-la.

Com més esquivar-la vol,

més a la cambra se n’entra,

per sa boca y per sos ulls

trayent flames d’impuresa.

Ell corre a la llar del foch,

y ab un tió que flameja

reb al tió del infern,

que escala avall fuig depressa,

com diable de la Creu,

que prompte en sos dits llampega.

Puix del tronch fent dos bocins

l’un sobre l’altre’ls encreua,

y devant d’aquexa Creu

de genollons cau en terra:

—Jesús — diu, — Jesús amat,

espòs de l’ànima meva,

per un xich d’amor que us té

de quin parany l’haveu treta!

Treyeu-la per sempre més,

lligau-la a Vós ab cadenes,

guardau ma virginitat

y tot lo que tinch se perda:

de la vida al mar undós

sols li demano exa perla.—

Tot parlant al bon Jesús

de la passada tempesta,

sos ulls se fan dues fonts,

son cor un mar de tristesa.

Abraçant la santa Creu

se defalleix als peus d’ella,

y en son llagriment mortal

sols a Jesús anomena:

¡Ditxós qui té per amich

eix amich que sempre’ns vetlla!

Jesús escolta sos plors

com los d’un fill mare tendra:

li envia dos Angelets,

del seu tabernacle estrelles,

que baxen del cel, dexant

un solch de llum per estela.

Lo cinycxen ab cinyell

de virginitat perpetua,

y’l que home s’era adormit

pur serafi se desvetlla.

Oh perfum del paradís,

hermosa virtut angèlica,

vestidura celestial,

sobrescrit de la ignocencia,

lliri blanch entre les flors,

diamant entre les perles,

esposa de Jesucrist,

joyell del pit de la Verge!

Aquells dos Angels ab tu,

li dexen llur sabiesa,

li dexen la seva ment,

eix altre sol de la terra.





LA MORT DE SANTA TERESA


Agonitzant en son llit

està la mare Teresa,

abraçadeta ab la creu

com ab l’arbre fort una eura:

— Senyor meu y amat Espòs,

lo fil de ma vida’s trenca,

la que sempre us ha anyorat

és hora ja de que us veja! —

L’ha sentida son Espòs,

baxa del cel a la terra;

les paraules que li diu

totes són de vida eterna:

— Vine, aimada del meu cor,

alça’l vol, coloma meva,

l’hivern ha passat per tu

y arriba la primavera,

arriba’l temps de les flors,

tu que fores la més bella.—

Les monges del monestir

totes ploren de tristesa,

sinó una que n’hi ha

de colzes a la finestra,

que sent la veu de Jesús,

dels àngels la canticela,

l’aleteig dels serafins,

y suau trepitg de vèrgens.

Veu passar a cents, a cents

los sants ab nevada vesta,

y’ls màrtirs a mils, a mils,

ab vestidures vermelles.

Encara’n baxen del cel

que Jesús entra en la celda:

lo sol no surt tan hermós

derrera l’alba serena.

¡Per l’aimada del seu cor

qué aviat lo cel comença!

— Vine ja — li torna a dir, —

alça’l vol, coloma meva.—

S’hi acosta tot amorós,

com a una rosa l’abella,

y a un bés d’amor de Jesús

expira Santa Teresa.

12 d’Octubre de 1882.





A SANT FRANCISCO DE BORJA


VIRREY DE CATALUNYA

Pinguis est panis Christi et

prebebit delitias regibus.



Rich és lo pa de Crist y farà

les delícies dels reys.

Oh Virrey de Catalunya!,

qui no volieu per vós

los diamants y les perles,

sinó per son Criador;

pera enjoyar la custodia,

que és son trono esplendorós,

diheu si l’Eucaristia

es una llum o una flor.

Quan vivieu en la terra

l’endevinaveu per tot;

tant si era encesa la llantia

com si l’altar era fosch;

com si l’Hostia era perduda

d’algun temple en l’enderroch,

vos giraveu al Altíssim,

com fa la brúxula al nort.

La sagrada Eucaristía

és una llum o una flor?

Si és alguna llum divina,

veurieu son raig hermós;

si és una flor de la Gloria,

ne sentirieu la olor.

1899.





EN LA PRIMERA COMUNIÓ

de M.a de la Gloria Bulrena Reig


Anyell diví qui pexeu entre lliris,

Jesús amorós,

a pasturar entre lliris y roses

veniu-hi a mon cor:

seràn los lliris les vostres belleses,

seràn les roses los vostres amors.

Com a Bethlem, naxereu en mos braços;

mon pit avuy vos farà de breçol;

lo passarell se fa’l niu en les branques,

lo bon Jesús se’l vol fer en mon cor.





AL BEAT JOAN GRANDE


de l’orde hospitalaria de Sant Joan de Déu, en lo terç Centenari de sa mort, 3 de Juny de 1900

Lo món diu que sou un Sant;

vós diheu un pecador,

un pecador lo més gran.

A qui creuré? ¿Sou, senyor,

gran pecador o gran sant?

¿Té rahó’l món, que us alaba,

o vós, qui us desalabau?

¿Lo món, que ja us somniava

del cel ab corona blava,

o vós, qui us descoronau?

Aquesta volta, oh Beat!,

és lo món qui té rahó,

puix la vostra santedat

és una llum que heu posat

vós dessota’l mesuró.

Es que per tot vos ha vist:

naxent dintre d’un estable,

dant consol a qui està trist,

y fent la guerra al diable

per honrar a Jesucrist.

Es que us vegé revolcar

sobre arsos negres y ortigues,

y en l’hospici auxiliar

al malalt pobre, y besar

les seves llagues antigues.

Es que, brillant de set caires,

per tots vos ha vist brillar;

és que us ha vist axecar,

y en los èxtasis, pels aires

com un aucell voleyar.

Qui per gran vos ha criat,

al mirar-vos tan petit,

desde’l cel la mà us ha dat;

com vos heu apetitat,

lo Senyor vos ha engrandit.





A LA VERGE DE BANYULS


Oh Verge, flor que posa la pirenaica serra,

vós que l’Espanya a França, lo Rosselló a ma terra

lligau ab llaços d’or,

al Rosselló carissim, si vol mes dolços llaços,

lligau-li ab vostres braços;

si vol una penyora, donau-li vostre cor.





JESÚS INFANT


ALS INFANTS DEL ROSSELLÓ

— Per veure-us he vingut de Palestina,

oh infants del Rosselló!

Veniu a ohir la celestial doctrina

de qui’l mestre ha sigut de Salomó.

Vosaltres sou mes flors, les més hermoses

que tinch en mon verger,

mos lliris odorifers y mes roses:

jo’l vostre jardiner.

Angelicals dexebles de ma escola,

veniu a ohir al mestre de l’amor:

cada lliçó que de mos llavis vola

gravau-la en vostre cor.

Per parlar a l’amor y a l’ignocencia

mon Etern Pare m’ha enviat aquí:

viviu en ma presencia

com jo en la seva obedient visquí.

Amau-vos uns als altres sense mida

com jo vos he estimat:

l’amor dels uns és per los altres vida;

allí tot mor hon mor la caritat.

Del Rosselló vull fer ma Galilea,

de Perpinyà vull fer mon Nazaret,

si us feu, oh nins!, apòstols de ma idea

al món ingrat parlant del Jesuset.

Mostrau als hòmens de mon pit la flama

dihent los que’ls pecats me fan patir,

dihent-los que mon cor encara’ls ama

fins a tornà a morir.

Jo só de vostres mals la medecina;

de totes vostres penes lo consol:

vos porto un ram de flors per cada espina,

y per cada tristesa un raig de sol.

Petits y grans, seguiu lo meu exemple:

en la fosca del món jo só l’estel;

a qui’m segueix de casa cap al temple,

jo’l guiaré del temple cap al cel.

Gays infantons, quan alguna hora us veya

llençava enamorat un dolç sospir,

y, obrint los braços, als dexebles deya:

«Dexau-los-hi venir.»

ares amats, a vostres fills hermosos

com allavors dexau-me’ls abraçar,

y al ser entre mos braços amorosos

__________

Tindria por de faltar a l’agrahiment, afecte y amor infinit que dech a l’Infant Jesús, si no digués quatre paraules de la bella, poètica y cristianissima festa de l’erecció de son altar en la vehina capital del Rosselló, a que, no fa gaires díes, m’ha dexat assistir. Alabat sia per sempre!

Quan lo patriarca dels catalanistes rossellonesos, M. Justí Pepratx, que Déu nos conserve molts anys, publicà la versió francesa del Jesús Infant. tingué la bona idea, anava a dir inspiració, de començar ab lo producte de sos exemplars una capella a l’Hèroe sagratíssim d’aquell modest llibre. «Aquexa capella— preguntam ab lo R. P. Monsabré, que’n feu lo pròlech, després de predicar en aquell temple; — aquexa capella ¿ahon se podía erigir millor que en la casa de l’amable y humil Obrer que fou lo pare nutrici y’l protector de la Santa Familia?» Per fortuna, n’era rector lo canonge honorari Mossèn Francesch Font, qui com a escriptor ha fetes dues obres dignes de ser més conegudes a Catalunya, la Histoire de Saint-Michel de Cuxà y la Histoire de Saint-Martín de Canigou (inèdita), y com a rector ha axecades dues grans iglesies: la de Portvendres y la de Sant Joseph, de que parlam.

Aquell projecte, posat en tan bones mans, fou una realitat abans de gaire. L’altar és de finíssim marbre blanch, d’estil gòtic, com lo temple, y adornat tot ell ab relleus d’un treball exquisit; los de sota la mesa són les espigues de blat y’ls rahims, símbol de l’Eucaristia. La corona una bellíssima imatge de Jesús a l’edat de dèu o dotze anys, en que verament s’hi lluhí l’esculptor de Tolosa a qui s’havía encomanat. Està ab la mà esquerra en actitut de predicar, y ab la dreta signant lo cel, com dihent a sos oyents, grans y petits, sabis y ignorants: «Si escoltau humils mes paraules y sou obedients a mos preceptes, aquell és vostre realme». A més de ser una obra d’art, per sa unció religiosa inspira fonda reverencia y obliga a doblegar los genolls als qui la visiten.

Axecada que fou l’obra y a punt d’obrir al culte públich, volgueren que la benehis l’autor de l’afortunat llibre, com se féu la tarda del diumenge primer d’Advent. Tocava l’orgue y portava’l chor un cech, que passa pel millor xantre de Perpinyà; l’iglesia eslava de gom a gom plena de vehins de tota classe y estament, de l’artesà al propietari y del pagès al militar. Després de les Vespres solemnes se verificà la ceremonia entre càntichs y alegries de la mainada, que refilava com los aucells en lo bosch. Lo senyor Rector pujà a la trona y parlà de l’Infant Jesús ab eloqüentes y ardoroses frases, sortides de son cor encès. Faltava a la benedicció un sacerdot amich, tal vegada’l qui més havía desitjat assistir-hi, lo canonge Boxeda, qui, jove encara y en lo plè de la vida, acaba de baxar a la sepultura. Fill del bell recó del Vallespir, del poble de Prats de Molló, havía heretat de sos pares l’amor a Catalunya y lo conexement de nostra llengua, que parlava y escrivía com no fan gaires. Déu li haurà pagat com s’ho mereix. En cambi, hi havía son sabi successor en lo Col-legi de Perpinyà, Mossèn Pepratx, nebot de M. Justí, iniciador d’aquexa obra.

L’endemà’s digué en aquell altar la primera missa, a la que assistiren especialment los noys y noyes de la parroquia, ells acompanyats dels Germans de la Doctrina Cristiana, y elles de ses mestres, les Filles de Jesús, que acaben d’obrir escola en aquell nou barri. Uns y altres havíen apresos càntichs nous de l’Infant Jesús y rivalisaren a cantar-ne més, millor y de més bonichs, fins al Evangeli. Allavors, després d una fervorosa plàtica, Mossèn Font los llegi la poesía Jesús Infant als infants del Rosselló, en francès, després d haver-la jo llegida en català. S’agenollaren tots a un signe del senyor Rector y’ls doní la benedicció ab aquella hermosa oració del ritual: «Oh Déu omnipotent!, vos demanam que us digneu benehir aquexos noys, per los quals imploram vostra clemencia; per virtut del Esperit Sant enfortiu sos cors, santificau sa vida, conservau-los ignocents y ab los sentits atents solament a les obres bones; donau-los prosperitat, concediu-los la pau, donau-los salut y caritat; ab vostra protecció y virtut defensau-los dels llaços del maligne esperit y dels hòmens: a fí de que per vostra misericordia puguen arribar ai repòs del paradís.»

Continuant la santa missa, sempre al sò d’alegres himnes, m’esforci en demanar a Déu per mi la benedicció que acabava de demanar per los noys, fent-la extensiva a sos pares, families y amichs y a aquell hermós boci de França, branca un dia bella v florida de l’antiga Catalunya a més m’esforcí en suplicar que tinguessen cum pliment les paraules del gran orador, lo P. Monsabré, qui parlant d’aqueix altar, en lo pròlech ja citat, diu a M. Pepratx: «Vostres compatricis hi vindràn a consagrar sos fills al Fill de Joseph, y a demanar per sa maneta divina la benedicció del Sant Patriarca»

Pera que l’alegria fos complerta, quan lo joliu y joguinós axam sortía del sant temple, lo bo del senyor Rector demanà a sos mestres respectius que aquell día memorable fos per ells de festa en honor del Infant Jesús.

Aquella tarda, M. Vassall, gran devot y propagador de la devoció a les Santes Hosties de Pezillà de la Ribera, me volgué portar a veureles, ab la bona companyía de Mossèn Pepratx y de Mossèn Isart, Rector del petit Seminari de Sant Lluís. Plegats adoràrem y sentirem l’historia d’aquelles cinch meravelloses y sagrades Formes, que bé podíen anomenar lo Santíssim Misteri del Rosselló. Lo amable pàrroco nos ensenyà, fil per randa, la rica y espayosa basílica en que està estojat, veritable reliquiari de la millor joya que tenen la terra y los cels. Després me presentà un àlbum de firmes y de pensaments, y, a falta d’altre millor, hi posí la curta deprecació que acabava de fer de genolls en terra devant del Santíssim Sagrament: «Sol de Pezillà, il•luminau a Espanya y a tot lo món.»

Per falta de temps no poguí fer una derrera visita a cap dels castells y anyorats monestirs rossellonesos, ni acostar-me al gegant Canigó, que’ls té gairebé tots a sos peus, sinó sobre sa falda. Estava coronat y vestit de neu fins al nivell de les serres vehines, que no trigaràn a blanquejar. Sa vista me recordava un adagi que apliquen los pastors a una altra montanya dels Pirineus: Capellà revestit, escolà espera. M’haguí d’acontentar mirant-lo y contemplant-lo desde’l repeu de la ciutadela, ahon me féu pujar mon bon amich lo catalanista M. Delpont, pera ensenyarme l’antich palau dels Reys de Mallorca y sa antiga capella, avuy sala d’armes de la ciutat.

Lo sabi autor de la Historia de Sant Pere Urséolo, qui viu a Prades, sota’l Canigó, M. Henry Tolrà, germà del malaguanyat Monsenyor Tolrà de Bordas (que al cel sía), traductor de mon poema d’aqueix nom, me dedicà aquells matexos díes una inspirada liegenda aragonesa, que ab lo títol de La Madone de Torre-Hermose et Saint Pascal Baylon ha publicat la revista Journal des Pyrènées Orientales.

Quan l’endemà, ab les llàgrimes als ulls, prenía comiat d’aquella terra estimada, que’m recorda los millors temps de ma vida y uns entusiasmes que ja no tornaré a sentir; mirant, pot-ser per última vegada, lo blanch Canigó y la verdosa plana que’l rodeja, me quedava una satisfacció, una alegría, que no m’havía donada cap de mos llibres y que cap poeta del nostre temps ha sentida: la de dexar-hi un altar, y un altar pot ser l’únich que té l’Infant Jesús sobre la terra. ¡Qui pogués fer sentir a tota ella, ara que ve Nadal, aquelles dolces y hermoses paraules del extàtich Sant Francesch: Amem a l’Infant de Bethlem! Amemus puerum de Bethleem!





LO SOL DE PEZILLÁ


Ton front abaxa coronat d’estrelles,

oh noble Canigó!

Que un altre Rey baxà de més alt que elles

al cor del Rosselló!

Mes és humil; esplèndida corona

no té, com tu, d’argent;

lo sol llevant besades no li dóna,

ni fochs lo sol ponent.

Com tu, no té’l Pirene per barana,

ni’l cel per camaril,

ni tot un hemisferi per capsana:

sols té un sagrari humil.

Es un vas de cristall lo seu hostatge

hon lo desà un infant,

en lo més negre, esgarrifós oratge

que’ls segles contaràn.

Set anys fou. presoner en pobre armari

lo Criador diví!

Aquell que a les estrelles per rodar-hi

l’immensitat obrí.

Lo cristall, que era blanch com l’Hostia santa,

sortia cobert d’or:

Aquell que hi viu per dar-nos vida tanta

ne fou lo daurador.

Aquell que de qui’l reb l’ànima daura

d’amor ab l’or més fi,

aquèix vas de la terra ab l’or restaura

de son pinzell diví!

Desde llavors venen a voladuries

los cors de Perpinyà,

oracions a oferir-vos y canturies,

oh Sol de Pezillà!

Cantau, cantau, rossinyolets, a l’alba

desde l’Aglí a la Tet:

donau-li encens, oh flors; feu-li la salva,

canons del Castillet.

Los verdosos palmons de la victoria

que pugen a eix cel blau,

y barrejats al càntich de la gloria

los himnes de la pau.

En son trono que ornà la primavera

adora’l Rosselló,

al Rey de Pezillà de la Ribera,

més alt que’l Canigó.





DEFALLIMENT


L’he trobada, Jesús, l’he ben trobada

la font de tot amor,

des que’m teniu als braços recolzada

prenent la soleyada

d’aqueix dolcíssim Cor.

De sa ferida en l’aigua saborosa

s’abeura l’esperit;

jo só l’abella, el seu costat la rosa;

jo só l’eura amorosa,

Jesús l’arbre florit.

A l’ombra de ses branques ensopida

que hi fa de bon estar!

En flaire y òsculs s’esvaneix la vida,

com flor que ha mustehida

la flama de l’altar.

M’aboca’l cel melíflua riuada

de música y dolçors;

y en sa corrent somnio embriagada,

en èxtasis breçada

sobre càlzers de flors.

Me regalo de totes ab l’aroma;

ruxims de sucre y mèl

y aires suaus com aires de coloma,

amunt, de broma en broma,

m’empenyen cap al cel.

Dech ser-ne aprop, que’m sembla a voladuries

sentir-hi’ls serafins,

de salteris la música y canturies

rodolant per boscuries

de murtra y gessamins.

Ja apar que oviro, engarlandat de l’iris,

un trono de claror,

y entre amaranta, romanins y lliris

la palma dels martiris,

les roses de l’amor.

Rossos àngels y vèrgens me coronen

en regalats ombrius,

bells somnis de la gloria m’apetonen

y dintre’l cor ressonen

sos aleteigs festius.

Ja hi só, ja hi só, que’l goig del nuviatge

no’s dóna axí en lo món:

qui’m lliga axi a son cor no és vana imatge,

ni és ombra de brancatge

la que’m dessua’l front.

Lo riure de sos llavis amorosos

no és, oh empiri, el seu?

No’n són aquexos rinxos olorosos?

D’amor aires melosos

no són halè d’un Déu?

Donau-li flors, oh Maig y primaveres;

cantau-li, rossinyols:

endolciu-vos, airades falagueres;

rebolls, arbres y esferes,

balandrejau més dolç.

Y vós, Jesús, breuçau-me en exos braços,

dexau-m’hi bé adormir:

estrenyeu, estrenyeu tan dolços llaços,

que als nupcials abraços

me sento defallir.





JACINT VERDAGUER i SANTALÓ neix a Folgueroles (Osona) el 1845, en una humil família pagesa d’una certa cultura i ja de ben jove la seva mare l’instrueix en la lectura d’alguns llibres.

El 1855 comença els estudis al Seminari de Vic, on hi estudia durant quinze anys. La formació acadèmica que hi rep es divideix en tres fases: Humanitats i Retòrica; Filosofia i Teologia; i Moral, Dret canònic i Pràctica. Gràcies als seus propis descobriments a les biblioteques de Vic i a la influència de professors i companys llegeix clàssics greco-llatins, com Virgili, Ovidi i Plató; clàssics italians; autors castellans de totes les èpoques; autors romàntics francesos i autors catalans antics i moderns. Encara estudiant, el 1865, li són premiades dues poesies als Jocs Florals de Barcelona: Els minyons d’En Veciana i A la mort d’En Rafel de Casanova. D’altra banda, aquell mateix any publica al periòdic Eco de la Montaña el poema de dos cants Dos màrtirs de ma pàtria, o siga Llucià i Marcià i entra en contacte amb personatges rellevants de l’època com Milà i Fontanals i Marià Aguiló. Dos anys després funda l’Esbart de Vic, format per un grup d’estudiants entusiastes amb sentiments i idees romàntiques que es troben a la font del Desmai amb l’objecte de practicar la poesia.

El 1870 és ordenat sacerdot. En comptes de ser enviat a Barcelona a ampliar estudis —com la majoria dels seus companys de Vic— és destinat a una petita parròquia a Vinyoles d’Orís. En cap moment deixa de dedicar-se a la poesia (treballa sobretot en el poema èpic L’Atlàntida, tot i haver de portar a terme les tasques de vicari i de la greu malaltia que hi contrau). El 1874 marxa a Barcelona per recuperar-se d’aquesta malaltia; hi està vuit mesos en què freqüenta «la penya dels minyons» —en la qual coneix els futurs bisbes Torras i Bages, Estalella i Cortès—, veu els membres de l’Esbart de Vic i participa en tertúlies on observa lluites polítiques i tendències literàries. Aquell mateix any, entra com a capellà de vapor de la Companyia Transatlàntica, propietat dels marquesos de Comillas. Són gairebé dos anys i nou vegades la travessia d’Amèrica (en la línia de Cuba) un període d’equilibri necessari per recuperar la salut i enllestir L’Atlàntida, que és premiada als Jocs Florals de 1877 i aconsegueix un èxit clamorós immediat. L’obra és entesa ja a l’època com la culminació de la Renaixença. A més, aleshores s’inicia l’etapa de triomfs i prosperitat del poeta, que dura disset anys. A partir de finals del 1876 resideix al palau dels marquesos de Comillas contractat com a capellà de la família i té, per tant, ocasió de freqüentar els ambients socials més elevats i de crear amb el mecenatge dels marquesos alguns dels seus poemes més importants. Des del 1883, amb el càrrec d’almoiner, pel qual ha d’administrar la beneficència del marquès a famílies necessitades, té més maldecaps però també una gran influència. És un període en què fa nombrosos viatges (Occitània, Castella, Tolosa de Llenguadoc, Roma, Comillas, Donostia…).

A Barcelona, el poeta se centra en la divulgació dels ideals de joventut aprofitant el seu prestigi i l’ajut de Jaume Collell —membre de l’Esbart. Verdaguer publica textos a La Veu de Montserrat i en una col·lecció de llibres gràcies al seu amic. Tots dos preparen les festes del mil·lenari de Montserrat, en què es convoquen concursos i on assisteixen autoritats i escriptors. Mossèn Cinto escriu per a l’ocasió obres com ara Llegenda de Montserrat i Cançons de Montserrat, entre les quals hi ha les estrofes del Virolai. El 1879, simultàniament a l’organització del mil·lenari, Verdaguer publica Idil·lis i cants místics que són, en paraules de Carles Riba, «un llarg, insadollable enyor de la natura angèlica». Poemes, doncs, de tema religiós que contraresten la sensació creada per L’Atlàntida, considerada obra profana pels més crítics. El 1882 apareix Lo somni de Sant Joan. Llegenda del Sagrat Cor de Jesús, refós i ampliat el 1887. L’oda A Barcelona, publicada el 1883 per l’ajuntament de la ciutat en una edició de cent mil exemplars, constitueix una mitificació de l’esperit progressista i de les ànsies d’expansió de la nova burgesia industrial catalana. Amb l’objectiu d’arribar a la sensibilitat popular, Verdaguer insisteix en la poesia religiosa, arma per fer devots al catolicisme i també a la llengua catalana.

El punt culminant de l’etapa de plenitud és Canigó (1886). Aquest segon gran poema èpic serveix al poeta per vèncer les insatisfaccions i rectificar els defectes de L’Atlàntida. L’escriu prenent com a base elements de primera mà aplegats a partir de resseguir, entre el 1879 i el 1884, el Pirineu català. Allí pot veure detalladament el que seria l’escenari del poema, completat posteriorment amb llibres d’història, folklore i geografia. L’any 1886 és important, d’altra banda, per dos fets de signe contrari: per un costat, la coronació a Ripoll com a poeta de Catalunya pel bisbe de Vic —fet que mostra el cim de la glòria de Verdaguer— i, per l’altre, el viatge a Terra Santa —que significa el començament de la crisi espiritual.

Efectivament, tot i que després d’aquest any publica obres destacades deslligades del canvi espiritual —per exemple, Pàtria (1888)—, el poeta viu immers en una crisi profunda provocada pel viatge a Palestina i Egipte, del qual torna trasbalsat. Dietari d’un pelegrí a Terra Santa (1888) són les anotacions que mossèn Cinto va pren mentre fa el viatge i que expliquen el desig de purificació i el canvi d’orientació en la seva vida. Aquest canvi consisteix a dedicar-se més a les tasques eclesiàstiques que no pas a les d’escriptor, cosa que inclou una pràctica desordenada de la caritat, que l’omple de deutes i, més tard, el posa en contacte amb un grup d’exorcistes. És aleshores que entra en la vida del poeta la família Duran, formada per una dona vídua i dues filles, a les quals promet que no abandonaria. Aquesta actitud d’ajuda incondicional als desvalguts i els comportaments que se’n deriven li valen la desconfiança dels marquesos de Comillas i, finalment, la decisió de prescindir dels seus serveis com a capellà domèstic. Tampoc és entès per les autoritats eclesiàstiques, que, amb un diagnòstic de follia, l’allunyen de Barcelona. Al santuari de la Gleva, prop de Vic, va descobrint que el lloc de repòs era realment de reclusió. Després de visitar el marquès i el bisbe Morgades, és obligat a romandre a la Gleva, vigilat per un capellà que escampa rumors negatius sobre el seu comportament. El 1895, davant d’una situació d’empresonament insostenible, Verdaguer s’escapa de la Gleva i torna a Barcelona. Només la casualitat fa que Verdaguer no sigui detingut per la policia, enviada pel bisbe Morgades; això provoca que el poeta trameti un breu comunicat a la premsa en què demana justícia i ajut a la gent de Barcelona. La notícia va impactar tant que va prendre dimensions d’escàndol. Un mes després, un tribunal eclesiàstic el suspèn de poder exercir les seves funcions sacerdotals i, per tant, de poder fer missa. Verdaguer contraataca amb un seguit de cartes enviades a la premsa diària (anomenades Un sacerdot perseguit), gràcies a les quals guanya força i noves amistats. El mateix 1895, un grup d’amics li publiquen aquests articles sota el títol Mossèn Jacinto Verdaguer en defensa pròpia, considerats la millor prosa del primer periodisme català modern. El 1896 es publica el llibre Flors del Calvari. Llibre de consols, com a justificació personal amb atacs contra els seus enemics, i escrits i pamflets com ara Verdaguer reivindicat, que mostra un Verdaguer ferit i rebel decidit a demostrar la seva raó. A més, escriu La Pomerola, poema autobiogràfic. El 1897 publica a la premsa una segona sèrie d’articles encara més agressius que els de 1895. El 1898, es retracta i és rehabilitat. Passa els seus darrers anys de beneficiat de l’església de Betlem, de Barcelona.

En els darrers quatre anys de vida, Verdaguer torna a l’activitat literària. Dirigeix algunes revistes literàries de tema religiós: «Lo Pensament català», «L’Atlàntida» i «La Creu del Montseny»; prepara nous llibres i participa en actes públics. Els últims llibres publicats en vida van ser: Santa Eulària. Poemet (1899), Aires del Montseny (1901) i Flors de Maria, aquest darrer uns mesos després de la mort del poeta, el 10 de juny de 1902, a Vallvidrera. Va ser enterrat a Montjuïc enmig d’una manifestació espectacular de dol popular que va acompanyar el poeta per la Rambla de Barcelona.

La producció verdagueriana, musicada per diversos compositors (Nicolau, Morera, Millet, Falla, etc) i àmpliament imitada, editada i estudiada, ha estat traduïda a moltes llengües. De les edicions d’obres completes 1905-08, 1913-25, 1928-36, 1943, 1946, 1949 i 1964, destaca com a més acurada l’edició popular (1913-25), en trenta volums. El 1995, Eumo editorial n’emprèn una nova edició.





Notes


[1] Vegí-s l’article L’estudiant de Can Tona, que publicàrem en lo magnifich suplement de Joventut, corresponent al 29 del prop-passat mes de Maig, destinat a commemorar lo XXVè aniversari del poema L’Atlàniida. Procuri-s veure també lo notabilíssim prólech de Mossèn Jaume Collell, que acompanya la traducció francesa de Mr. Justin Pépratx. No hi ha pas dubte que és la biografia més complerta de nostre malaguanyat poeta. — (N. del A.) [Torna]





