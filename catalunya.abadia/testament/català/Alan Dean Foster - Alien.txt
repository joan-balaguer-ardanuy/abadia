Els tripulants de la nau interestel·lar Nostromo remolquen una refineria amb milers de tones de cru i combustibles cap a la terra quan son trets inesperadament per Mare, la computadora principal de la nau, del crio-son per tal d’atendre una suposada trucada de socors. Però segurament, si sabessin l’aterridora veritat que s’amaga darrera d’aquest fet misteriós, des del capità Dallas fins al gat Jones (Jonsy pels amics) contravindrien les ordres de la Companyia i s’afanyarien a posar rumb a la seva destinació original: el planeta terra.





Alan Dean Foster





Alien


El vuitè passatger



ePUB v2.0

Elena Ripley-Haynes 27.08.13





Títol original: Alien

Alan Dean Foster, 1979

Traducció: Elena Ripley-Haynes [ePUBCat], 2013

Edició digital: Elena Ripley-Haynes (v1.0)

Segona edició: EpubCat (v2.0)

ePUBCat base r1.3





A Jim McQuade…

Un bon amic i company explorador d’extremes possibilitats…





I


Set somiadors.

Entengui’s que no eren somiadors professionals. Els somiadors professionals reben bona paga, respecte i són talents molt ben cotitzats. Com gairebé tothom, aquests set somiaven sense esforç ni disciplina. Somiar professionalment, de manera que els propis somnis puguin ser enregistrats i repetits per entretenir a uns altres és molt més difícil: requereix la capacitat de regular els impulsos creadors semi-conscients i d’estratificar la imaginació, combinació extraordinàriament difícil d’aconseguir. Un somiador professional és, simultàniament, el més organitzat de tots els artistes i el més espontani. Trama subtilment la posta en escena, que no és tan directa i maldestra, com la teva o la meva. O la d’aquests set somiadors.

Entre tots, la Ripley va ser la que va arribar més a prop d’aconseguir aquest potencial especial. Tenia cert talent innat per al somni i una imaginació més flexible que els seus companys. Però estava mancada de veritable imaginació i de la poderosa maduresa de pensament característica del pro-somiador.

La Ripley era excel·lent per organitzar magatzems i càrrega, per perforar targetes A en una cambra d’emmagatzematge B, o per organitzar combois. Era en el magatzem de la ment on el seu sistema d’arxius es confonia. Esperances i temors, especulacions i creacions a mig fer passaven lliurement d’un compartiment a un altre.

L’oficial d’autorització Ripley necessitava més domini de si mateixa. Pensaments en brut, exuberants i confusos jeien esperant ser catalogats, amb prou feines sota la superfície de la consciència. Una mica més d’esforç, una major intensitat d’acte-reconeixement i la Ripley seria una excel·lent pro-somiadora. Almenys, així ho creia ella ocasionalment.

En canvi, el capità Dallas semblava mandrós i tanmateix, era el millor organitzat de tots. Tampoc li mancava imaginació. D’això donava prova la seva barba. Ningú portava barba als congeladors. Ningú més que el Dallas. Era part de la seva personalitat, com havia explicat a més d’un curiós company de vol. I no es separaria de l’antiquat borrissol facial com no es separaria de cap altra part de la seva anatomia. En Dallas era capità de dues naus: el remolcador interestel·lar Nostromo, i el seu propi cos. I tots dos romandrien intactes durant el somni, i durant la vigília.

Així doncs, el Dallas era una persona estable, però amb el mínim desitjable d’imaginació. Tanmateix, un somiador professional requereix bastant més que un mínim d’imaginació i aquesta és una deficiència que no pot compensar-se, ja que cal una quantitat desproporcionada de la mateixa. En Dallas no era un pro-somiador gaire més bo que la Ripley.

El Kane controlava menys el seu pensament i la seva acció que el Dallas, i tenia molta menys imaginació. Era un bon funcionari executiu, però mai seria capità. Això requereix cert nervi, combinat amb la capacitat de manar a uns altres, i el Kane no tenia cap d’aquests dons. Els seus somnis eren ombres amorfes, translúcides en comparació als del Dallas, així com el propi Kane era com un ressò més tènue, menys vibrant, del capità. Això no li impedia ser agradable. Però pro-somiar requereix certa energia extra, i el Kane amb prou feines tenia la suficient per a la vida diària.

Els somnis del Parker no eren ofensius, però eren menys pastorals que els del Kane. En ells hi havia poca imaginació. Eren massa especialitzats, i rares vegades es relacionaven amb éssers humans. No podia esperar-se una altra cosa de l’enginyer de la nau.

Els seus somnis eren directes i de tant en tant desagradables. Estant despert, aquest sediment profundament enterrat es mostrava algunes vegades quan l’enginyer estava de mal humor o irritat. La major part del llim i el menyspreu que fermentaven en el més profund de la cisterna de la seva ànima es mantenien ben ocults. Els seus companys de la nau mai veien més enllà del Parker destil·lat que surava a la superfície, mai tenien un besllum del que en les seves profunditats fermentava bombollejant.

La Lambert era més inspiració de somiadors que somiadora en si. A l’hiperson, les seves inquietes meditacions estaven plenes de conspiracions intersistèmiques i factors de càrrega que es cancel·laven en prendre nota del combustible. Ocasionalment, hi havia imaginació en aquelles estructures oníriques, però mai en la manera apropiada per fer bategar el cor d’uns altres.

El Parker i el Brett sovint imaginaven els seus propis sistemes, barrejant les seves trames amb les d’ella. Tots dos consideraven la qüestió dels factors de càrrega i les juxtaposicions espacials d’una manera que hauria enfuriat la Lambert si ella ho hagués sabut. Es guardaven per a ells tals meditacions no autoritzades, en la seguretat del seu somni, diürn i nocturn, per no enfuriar-la. No convenia pertorbar la Lambert; com a navegant del Nostromo, era la principal responsable de portar-los a tots sans i estalvis, i aquesta era la tasca més emocionant i desitjable que qualsevol pogués imaginar.

El Brett només apareixia com a tècnic en enginyeria; que és una curiosa manera de dir que era tan intel·ligent i assabentat com el Parker, però que li faltava antiguitat. I els dos formaven una parella estranya, ja que eren totalment diferents als ulls dels altres; no obstant això, coexistien i treballaven junts a la perfecció. En gran part, el seu triomf com a amics i col·laboradors es devia a què en Brett mai es ficava en els terrenys mentals del Parker. El tècnic era tan solemne i flegmàtic en el seu aspecte i parla, com en Parker voluble i capritxós. El Parker podia parlar durant hores sobre la fallada d’un micro-xip, maleint els seus avantpassats fins a arribar a la mare terra, de la qual originalment havien sortit els seus ancestres; i el Brett comentaria pacientment: «correcte».

Per al Brett, aquesta sola paraula era molt més que una expressió del seu parer; era una expressió de si mateix, i el silenci era la forma més neta de comunicació. En la loquacitat estava la demència.

L’Ash, d’altra banda, era l’oficial de ciències; però no era això el que feia tan curiosos els seus somnis. Curiosos, no còmics. Els seus somnis eren els més professionalment organitzats de tots els de la tripulació; entre tots era ell qui s’atansava més al seu jo despert. En els somnis de l’Ash no hi havia absolutament cap engany.

Això no resultava sorprenent pels que en realitat coneixien l’Ash. Tanmateix, cap dels seus sis companys de tripulació el coneixia. L’Ash sí es coneixia bé. D’haver estat interrogat, hauria pogut contestar per què mai podria arribar a ser un pro-somiador. Ningú va pensar mai a preguntar-li-ho, malgrat que l’oficial en ciències clarament trobava el seu pro-somni més fascinant que qualsevol dels d’ells.

Ah! I també estava el gat. El seu nom era Jones; era un gat corrent de casa, o millor dit, gat de nau. El Jones era un gran mascle groguenc, de pares desconeguts i hàbits independents, acostumat als avatars dels viatges de la nau i la idiosincràsia dels humans que viatjaven per l’espai. També el seu dormir era fred, i somiava simples somnis de llocs càlids i foscos i ratolins subjectes a la gravetat.

De tots els somiadors que hi havia a bord, el Jones era l’únic content, encara que no se l’hauria pogut titllar d’innocent.

Era una vergonya que cap d’ells hagués qualificat com a pro-somiador, ja que cadascun tenia més temps per somiar en el curs de les seves tasques que una dotzena de professionals, malgrat la lentitud del ritme dels seus somnis per obra del son fred. La necessitat havia fet que el somni fos la seva principal vocació. Una tripulació de l’espai sideral no pot fer en els congeladors res més que dormir i somiar. Possiblement seguirien sent per sempre simples aficionats, però des de feia temps eren aficionats competents.

Eren set. Set plàcids somiadors a la recerca d’un malson.

Encara que tenia una espècie de consciència pròpia, el Nostromo no somiava. No ho necessitava, així com no necessitava l’efecte de conservació dels congeladors. Si somiava, tals reflexions sens dubte eren breus i passatgeres, ja que mai dormia. Treballava i es mantenia, i aconseguia que el seu complement humà en hibernació sempre estigués un pas per davant de la mort a l’aguait, que seguia al son fred, com un tauró gris segueix a un vaixell a la mar.

Les proves de la incessant vigilància electrònica del Nostromo es trobaven per onsevulla de la tranquil·la nau. En els tènues brunzits i els llums, que eren el seu alè i també la prova fefaent de la seva sensibilitat instrumental. Tot allò conformava la base estructural de la nau, que estenia sensors per revisar cada circuit i cada detector de compressió. També fora hi havia sensors, palpant el pols del cosmos. I aquells sensors havien descobert una anomalia electromagnètica.

Una part del cervell del Nostromo era peculiarment capaç de descobrir el sentit de tota anomalia. I es diria que ja havia mastegat aquesta anomalia. El seu sabor li havia resultat tan estrany que havia examinat els resultats de l’anàlisi i arribat a una conclusió. Va activar instruments que abans dormien i circuits que poc abans havien estat en repòs van tornar a regular el flux dels electrons. Com per celebrar aquella decisió, bancs sencers de llums brillants van parpellejar, com a senyals de vida d’un alè mecànic i inquiet.

Va sonar un «bip-bip» característic, encara que fins llavors, només havia estat present un timpà artificial per sentir i reconèixer. Era un so que no s’havia sentit en el Nostromo durant força temps i això indicava que passava quelcom estrany.

Dins d’aquell inquiet cilindre que despertava, ona de sons tènues, de llums i d’aparells que conversaven entre si, hi havia un habitacle especial. I en aquella habitació de metall blanc hi havia set capolls de metall i plàstic, color de neu.

Un nou soroll va omplir la cambra, una exhalació explosiva que va crear una atmosfera nova, fresca i respirable. Els humans es col·locaven voluntàriament en sarcòfags refrigerats, confiant en petits déus de metall, com el Nostromo, per tal d’obtenir l’alè vital quan no podien obtenir-lo per si mateixos.

Les ramificacions d’aquest ésser electrònic semi-conscient van comprovar llavors l’aire recentment traspuat i el van declarar satisfactori per sostenir la vida d’organismes tan fràgils com els dels humans. Van brillar nous llums, es van tancar més circuits. Sense soroll es van obrir les tapes de les set crisàlides i les formes que hi havia dins, semblants a cucs, van començar a sortir, una vegada més, a la llum.

Vists fora dels seus somnis, els set membres de la tripulació del Nostromo eren encara més patètics que durant l’hiperson. D’una banda, els seus cossos degotaven el líquid conservador del son criogènic amb el que s’havien omplert els sarcòfags. Per molt analèptic que sigui el llim de qualsevol classe, no afavoreix la bona presentació.

D’altra banda, estaven nus i el líquid no era un bon substitut d’aquella pell artificial que anomenem roba i que ens confereix tanta elegància i esveltesa.

—Diables! —Va murmurar la Lambert, veient amb repugnància com queien gotes de les seves espatlles i costats—. Tinc fred!

Va sortir llavors del fèretre conservador de la vida, com tornant de la mort, i va començar a remenar un compartiment proper. Valent-se de la tovallola que va trobar allà, va començar a treure’s de les cames aquell xarop transparent.

—Per què diables no pot Mare escalfar la nau abans de treure’ns dels sarcòfags?

La Lambert havia aconseguit posar-se dempeus i tractava de recordar on havia deixat la seva roba.

—Bé saps per què —va dir el Parker, massa ocupat amb el seu cansament i amb el xarop per parar-se a contemplar la navegant nua—. Política de la Companyia; conservació d’energia; que pot traduir-se com vil avarícia. Per a què malgastar l’excés d’energia escalfant la secció dels congeladors fins a l’últim segon possible? A més, en sortir de l’hiperson, sempre fa fred. Ja saps que el congelador també baixa la teva temperatura interna.

—Sí, ho sé. De totes maneres, estic gelada.

La Lambert sabia que el Parker tenia tota la raó, però li va disgustar reconèixer-ho. Mai havia sentit gran simpatia cap a l’enginyer.

«Maleïda siguis, Mare!», va pensar mirant el seu braç amb la pell de gallina. «Generem una mica de calor».

El Dallas estava esbandint-se, netejant-se en sec les restes d’aquell xarop del crio-son i tractant de no fixar-se en certes coses que preferia que els altres de moment no veiessin. Ho havia notat des d’abans de sortir de la congelació. La nau ho havia disposat tot de la manera que ell ho hagués fet.

—El treball ens escalfarà ràpidament —va dir la Lambert en veu alta—. Tots als seus llocs! Suposo que recordeu per a què us paguen, a més de dormir per oblidar les vostres preocupacions.

Ningú va somriure ni es va molestar a fer comentaris. El Parker va fer una ullada al seu company qui encara estava assegut al seu congelador.

—Bon dia. Encara estàs amb nosaltres, Brett?

—Sí.

—Tenim sort —va dir la Ripley, estirant-se i fent uns moviments més estètics que els altres—. M’alegra saber que el nostre millor conversador està tan xerraire com sempre.

El Brett es va limitar a somriure, sense dir res.

El Brett parlava tant com les màquines a les que atenia; és a dir, gens, i aquella era una broma corrent entre la tripulació. En moments com aquests reien amb ell, no d’ell.

El Dallas estava fent exercicis calistènics[1] amb els colzes paral·lels al terra i les mans unides enfront de l’estèrnum. Li va semblar sentir retrunyir els seus músculs per haver estat tant temps en repòs. L’enlluernadora llum groga, tan eloqüent com qualsevol veu, monopolitzava els seus pensaments. Aquells petits ciclops eren la manera que la nau tenia de dir-los que els havia despertat per alguna cosa que no era la fi del seu viatge. En Dallas es preguntava per què.

L’Ash es va asseure i va mirar al seu al voltant, sense cap expressió. Per l’animació que denotava el seu rostre, bé hauria pogut estar encara a l’hiperson.

—Em sento com mort —va dir, observant al Kane. L’oficial executiu estava badallant, encara no completament despert. L’opinió professional de l’Ash era que a l’executiu en realitat li agradava l’hiperson i que si l’hi permetessin, es passaria tota la seva vida com un narcolèptic.[2]

Ignorant de l’opinió científica de l’oficial, el Parker se’l va mirar i va parlar en to agradable.

—Sembles mort.

Era conscient que els seus trets probablement no l’afavorien gaire en aquell moment. L’hiperson esgotava la pell, així com els músculs. La seva atenció es va dirigir cap al taüt del Kane. L’executiu finalment estava asseient-se.

—Me n’alegro d’haver tornat —va dir parpellejant.

—Pel que trigues a despertar-te, ben bé que podíem haver tornat.

El Kane semblava ofès.

—Això és una calúmnia, Parker! Simplement, trigo una mica més que vosaltres, això és tot.

—D’acord.

L’enginyer no va insistir en tal punt; es va girar cap al capità que estava esbalaït estudiant alguna cosa per la finestreta.

—Abans d’atracar, potser podríem veure com estan les nostres bonificacions.

El Brett va mostrar certs senyals d’entusiasme, els primers des de què havia despertat.

—Sí.

El Parker va continuar col·locant-se les botes:

—El Brett i jo creiem que ens mereixem una part completa. Bonificació completa per missió complerta, a més del salari i els interessos.

«Almenys, queda clar que el son profund no ha danyat el meu cos d’enginyers» va pensar el Dallas cansadament. No feia ni dos minuts que havien despertat i ja estaven queixant-se.

—Vosaltres dos rebreu allò pel que vàreu ser contractats. Ni més ni menys, com tots nosaltres.

—Tots reben més que nosaltres —va murmurar el Brett suaument.

Per a ell, allò havia estat tot un discurs. No obstant això, no va tenir cap efecte sobre el capità. En Dallas no tenia temps per a trivialitats ni jocs de paraules semi seriosos. Aquella llum parpellejant requeria tota la seva atenció i va coordinar els seus pensaments excloent tota la resta de coses.

—Qualsevol es mereix més que vosaltres dos. Queixa’t, si vols, al pagador de la Companyia. Ara, vés allà a baix.

—Queixar-me a la Companyia —va murmurar el Parker tristament, observant al Brett sortint del seu taüt tot eixugant-se les cames—. Seria el mateix que intentar queixar-me directament a Déu.

—És el mateix —va dir el Brett, observant una feble llum de servei en el seu propi compartiment congelat. Amb prou feines conscient, nu i degotant líquid, ja estava treballant àrduament. Era el tipus de persona que podia caminar durant dies amb una cama trencada, però era incapaç de suportar un vàter que funcionés malament.

En Dallas va començar a caminar cap a la sala central d’ordinadors i va parlar per sobre de la seva espatlla:

—Un de vosaltres dos, bromistes, que porti el gat.

Va ser la Ripley qui va aixecar una forma laxa i groguenca d’un dels congeladors. La seva expressió era d’ofès.

—No has de mostrar-te tan indiferent cap a ell —va dir acaronant afectuosament a l’animal xop—. No és una peça de l’equip. El Jones és tan membre de la tripulació com qualsevol de nosaltres.

—I més que molts —va dir el Dallas, observant al Parker i al Brett ja completament vestits que s’allunyaven en direcció a la sala d’enginyeria—. No ve a fer-me perdre el temps en les meves estones de vigília a bord, per queixar-se dels salaris o de les bonificacions.

La Ripley es va allunyar amb el gat embolicat en una gruixuda tovallola neta. En Jones roncava irregularment mentre es llepava amb gran dignitat. No era la primera vegada que el treien de l’hiperson. De moment, toleraria la ignomínia de ser portat així.

El Dallas havia acabat d’assecar-se; després va prémer un botó que hi havia al costat del seu taüt. Un calaix es va projectar silenciosament cap endavant, sobre motllures gairebé a prova de fricció. Contenia la seva roba i alguns objectes personals.

Mentre es vestia, l’Ash es va apropar sense fer soroll. El funcionari de ciències va baixar la veu i va parlar mentre acabava d’ajustar-se una camisa neta.

—Mare vol parlar-te —va xiuxiuejar, i amb el cap va assenyalar en direcció de la llum groga que parpellejava contínuament en un tauler proper.

—Ja ho he vist —va dir el Dallas ficant els braços a la seva camisa—. És d’un groc viu, és una qüestió de seguretat, no d’advertiment. No ho diguis als altres. Si passa alguna cosa greu, ho descobriran molt aviat.

Es va ficar una jaqueta color marró sense planxar i la va deixar oberta.

—No pot ser res gaire greu, sigui el que sigui —va dir l’Ash amb esperança i va tornar a assenyalar cap al llum que no deixava de parpellejar—. És només de color groc, no vermell.

—D’entrada —va respondre el Dallas, no tan optimista— hauria preferit un bonic i tranquil·litzant verd.

Es va encongir d’espatlles i va tractar de mostrar-se tan optimista com l’Ash.

—Potser l’auto-xef estigui parpellejant també. Això seria una benedicció, malgrat el que aquí anomenem menjar.

Va intentar somriure però no ho va aconseguir. El Nostromo no era humà. No feia bromes a la seva tripulació, i no l’hauria despertat de l’hiperson amb un llum groc d’advertiment si no hagués tingut una raó perfectament vàlida. Un auto-xef de cuina que funcionés malament no hauria estat una bona raó.

Bé, vaja!, després de diversos mesos de no fer més que dormir, no tenia dret a queixar-se si ara calia que esmercés algunes hores de veritable i honrada suor…

La sala central d’ordinadors es diferenciava poc de les altres sales de vigília que hi havia a bord del Nostromo. Un desconcertant calidoscopi de llums i pantalles, aparells i palanques que feia l’efecte d’una enorme sala de festes guarnida amb una dotzena d’arbres de Nadal embriacs.

Acomodant-se en una butaca rodona confortablement encoixinada, el Dallas va pensar com procedir. L’Ash es va asseure enfront del banc mental, manipulant controls amb més velocitat i eficiència del que hauria pogut esperar-se d’un home que acabava de sortir de l’hiperson. L’habilitat de l’oficial en ciències no tenia rival en l’operació de màquines.

Tenia una harmonia especial que el Dallas sovint envejava. Encara marejat pels efectes de l’hiperson, va entrar una pregunta inicial; pautes de distorsió semblaven perseguir-se a la pantalla i després es van assentar fins a formar paraules recognoscibles. En Dallas va revisar la redacció i la va trobar normal:

ALERTA FUNCIÓ HIPERMONITORIZACIÓ PER A MOSTRA I INVESTIGACIÓ DE MATRIU

També la nau la va considerar acceptable i la resposta de Mare va ser immediata:

HIPERMONITOR ES DIRIGEIX A MATRIU

Columnes de categoritzacions d’informació es van alinear per a la seva inspecció sota aquest rètol.

El Dallas va examinar la llarga llista de fines lletres, va localitzar la secció que buscava i va teclejar:

ALERTA ORDRE DE PRIORITAT

FUNCIÓ D’HIPERMONITOR LLESTA PER A INVESTIGACIÓ, va respondre Mare. Les ments de computadora no havien estat programades per tenir gran eloqüència i, Mare no era l’excepció de la regla.

Allò li venia bé al Dallas. No estava d’humor per parlar bé. Va picar, concisament, QUÈ PASSA, MARE?, i va esperar…

No podia dir-se que el pont del Nostromo fos espaiós; tan sols, que era una mica menys claustrofòbic que les altres sales i càmeres de la nau, però no gaire. Cinc seients rodons esperaven als seus respectius ocupants. Les llums brillaven pacientment, encenent-se i apagant-se en taulers múltiples, mentre incomptables pantalles de diverses formes i grandàries també esperaven l’arribada d’humans que estiguessin capacitats per demanar-les-hi la informació que havien de mostrar. Un gran pont hauria estat una frivolitat molt costosa, doncs la tripulació passava immòbil en els congeladors la major part del temps de vol. Estava dissenyat estrictament per al treball, no per al descans ni l’entreteniment. I els que treballaven allà sabien allò tan bé com les pròpies màquines.

Una comporta estanca va lliscar silenciosament dins de la paret. Va entrar el Kane, seguit d’a prop per la Ripley, la Lambert i l’Ash. Van avançar fins als seus llocs respectius i es van acomodar davant dels taulers, amb la familiaritat de vells amics que se saluden després d’una llarga separació.

Una cinquena butaca va romandre buida i seguiria així fins que el Dallas retornés de la seva conferència amb Mare, la computadora del Banc Mental del Nostromo. Aquell malnom li esqueia, no li havien posat de broma. La gent es posava molt seriosa en parlar de les màquines responsables de mantenir la vida. Per la seva banda, la màquina acceptava la designació amb idèntica solemnitat, encara que no amb els mateixos tons emocionals.

La roba de tots era tan laxa com els seus cossos, imitacions lliures d’uniformes d’una tripulació. Cada peça revelava la personalitat del seu portador.

Camises i bombatxos, tot arrugat i desgastat per anys d’emmagatzematge. Així també eren els cossos que embolicaven.

Els primers sons parlats al pont en molts anys van resumir els sentiments de tots els allà presents, tot i que no poguessin entendre’ls. El Jones estava miolant quan la Ripley el va posar sobre l’escriptori. Va canviar després a un ronc, i es va fregar voluptuosament contra els seus turmells tot escolant-se subreptíciament fins al seient de respatller alt.

—Connecta’ns.

En Kane estava revisant el seu propi tauler, acariciant els controls automàtics amb la mirada a la recerca de contrastos i incerteses, mentre la Ripley i la Lambert començaven a manipular els controls necessaris.

Va haver-hi un sotrac d’excitació visual quan noves llums i colors van recórrer panells i pantalles. Va fer l’efecte de què els instruments estaven complaguts per la reaparició dels seus equivalents orgànics, i es mostraven ansiosos de provar les seves habilitats a la primera oportunitat.

Nombres i paraules noves van aparèixer enfront del Kane; ell els va relacionar amb altres dades ben recordades, que estaven ja fixades al seu cervell.

—Fins aquí tot sembla estar bé; doneu-nos alguna cosa digna de mirar.

Els dits de la Lambert van ballar sobre tota una gamma de controls. Pantalles de visió van sorgir, vives, per tot el pont, la seva majoria suspeses del sostre per facilitar la seva lectura. La navegant va examinar els ulls quadrats que es trobaven prop del seu seient i immediatament va frunzir l’entrecella. Molt del que va veure ja s’ho esperava, però no del tot. El més important, la forma prevista que havia de dominar la seva visió, estava absent. Era tan important que negava la normalitat de tota la resta.

—On és la Terra?

Examinant acuradament la seva pròpia pantalla, el Kane va notar una negror esquitxada d’estels, i poca cosa més. Concedint la possibilitat de què haguessin sortit de l’hiperespai massa aviat, almenys el sistema del que provenien, hauria de veure’s clar a la pantalla. Però Sol era tan invisible com l’esperada Terra.

—Tu ets la navegant, Lambert. Digues-m’ho tu.

Sí, hi havia un sol central, fix en les pantalles múltiples, però no era Sol. No era el color, i la visió millorada per ordinador d’uns punts que giraven al voltant de la seva òrbita era si cap més reveladora encara. Eren d’una altra forma, un altre color, hi havia un nombre diferent.

—Aquest no és el nostre sistema —va observar la Ripley sorrudament expressant el que era obvi.

—Potser el que no esta bé sigui la nostra orientació, no la dels estels —va dir el Kane, encara que la seva veu no sonava gaire convincent, ni tan sols per a ell—. Se sap que algunes naus han sortit de l’hiperespai en sentit oposat al de la seva destinació; allò podria ser Centauri, en una gran amplificació, i Sol pot estar darrere de nosaltres. Fem un cop d’ull abans de deixar-nos dominar pel pànic.

Es va guardar d’afegir que el sistema visible en la pantalla s’assemblava tant al de Centauri com al de Sol.

Les càmeres hermètiques de la maltractada superfície del Nostromo van començar a moure’s silenciosament en el buit de l’espai, buscant a través de l’infinit algun indici de la càlida Terra.

Les estructures secundàries de carregament del Nostromo, un monstruós conglomerat de compactes formes de metall, van aparèixer mostrant la seva pròpia perspectiva. Els éssers vius d’una època anterior s’haurien sorprès de saber que el Nostromo remolcava una considerable quantitat de petroli cru a través del buit entre els estels, amb la seva pròpia refineria automàtica que mai deixava de funcionar. Aquell petroli seria ja productes petroquímics refinats quan el Nostromo arribés a la seva òrbita al voltant de la Terra; aquests productes eren necessaris. Encara que la humanitat havia creat des de feia molt meravellosos i eficaços substituts del petroli per impel·lir la seva civilització, només ho havia aconseguit després de què uns àvids individus haguessin extret fins a l’última gota de petroli de l’esgotada Terra.

La fusió i l’energia solar movien totes les màquines de l’home. Però no podien substituir els productes químics. Un motor de fusió no podia produir plàstic, per exemple. Els mons moderns, abans podrien existir sense energia que sense plàstics. Heus aquí el perquè del carregament del Nostromo, i del fètid líquid negre que processava pacientment. Encara que històricament incongruent, comercialment era molt lucratiu.

L’únic sistema que les càmeres mostraven era el que es trobava netament col·locat en el centre de diverses pantalles, el qual tenia un desconcertant collaret de planetes circumdant un estel de color estrany. Ara no hi havia dubte en el cervell del Kane, i menys encara en el de la Lambert, que el Nostromo havia pres aquest sistema per la seva destinació immediata.

No obstant, encara podia ser un error de temps, i no d’espai. Sol podia estar a prop, a dreta o esquerra d’aquells estels. Hi havia una manera segura d’esbrinar-ho.

—Posa’t en contacte amb el control de trànsit —va dir el Kane, mossegant-se el llavi inferior—, si podem connectar, sabrem que estem en el quadrant correcte; si Sol està als voltants, rebrem una resposta d’una de les estacions repetidores del sistema exterior.

Els dits de la Lambert van tocar diferents controls.

—Parla el remolcador comercial Nostromo de l’espai profund, registre nº u vuit zero, dos quatre sis, de camí a la Terra amb carregament de petroli cru i refineria pròpia. Trucant al control de tràfic de l’Antàrtida. Em copieu? Canvi.

Tan sols es va sentir el tènue i continu murmuri de sols distants pels altaveus. Prop dels peus de la Ripley, el gat Jones roncava en harmonia amb els estels.

La Lambert ho va intentar de nou.

—Remolcador comercial Nostromo de l’espai exterior trucant a control de trànsit Sol/Antàrtida. Tenim dificultats de navegació automàtica. Trucada prioritària; si us plau, responguin.

Una vegada més, tan sols el nerviós murmuri dels estels. La Lambert va semblar preocupada.

—SOS, SOS. Aquí el remolcador Nostromo trucant a control de trànsit de Sol, o a qualsevol nau que ens senti. SOS, responguin.

La injustificada trucada d’auxili ( la Lambert sabia que no estaven en perill immediat) no va rebre cap resposta. Descoratjada, va apagar el transmissor, però va deixar el receptor obert en tots els canals, per si alguna altra nau passava prop d’allà transmetent.

—Sabia que no podíem estar prop del nostre sistema —va murmurar la Ripley—. Conec la zona.

Amb el cap va assenyalar la pantalla que penjava damunt de la seva pròpia estació.

—Això no queda prop de Sol, i nosaltres tampoc.

—Segueix intentant-ho —li va ordenar el Kane, que després es va girar per encarar-se a la Lambert—. Llavors, on estem? Has agafat una lectura?

—Dóna’m un minut vols? No és fàcil. Estem molt lluny.

—Segueix intentant-ho.

—Hi estic a sobre.

Diversos minuts d’intensa recerca i cooperació d’ordinadors van produir un somriure de satisfacció en el seu rostre.

—Ja ho he trobat… i a nosaltres. Estem gairebé en els Reticles de Zeta II. Encara no hem arribat a l’anell exterior poblat. Estem massa lluny per detectar cap balisa de navegació, i ja no diguem una retransmissió de trànsit de Sol.

—Llavors, què dimonis fem aquí? —Es va preguntar el Kane, en veu alta—. Si tot està bé a la nau i no estem a casa, per què ens ha descongelat Mare?

Va ser només coincidència, no resposta directa a la meditació de l’executiu, però una botzina «d’alerta a l’estació» va disparar-se, amb el seu sonor i imperatiu «bip, bip…».

Prop de la proa del Nostromo hi havia una vasta cambra, gairebé plena de maquinària complexa i poderosa. Allà vivia el cor de la nau, l’extens sistema de propulsió que capacitava al navili per a distorsionar l’espai, a oblidar-se del temps i a fer pam i pipa amb el seu nas metàl·lic a Einstein… I només incidentalment a moure les màquines que mantenien amb vida a la seva fràgil tripulació humana.

En aquell complex, massís i vibrant, hi havia un cubicle de vidre com una gota transparent a l’extrem d’aquell iceberg d’hiperimpuls. A l’interior, acomodats en seients rodons, descansaven dos homes. Eren els responsables de la salut i del benestar del guiatge de la nau, tasca amb la qual tots dos estaven molt cofois. Ells en tenien cura de la nau, i ella d’ells.

La major part del temps, la nau sabia tenir cura de si mateixa, la qual cosa els permetia dedicar el seu temps a coses més elevades i dignes d’atenció, com beure cervesa o explicar-se histories porques.

En aquell moment, li tocava divagar al Parker, que per centèsima vegada estava explicant la història de l’aprenent d’enginyer que va anar a un prostíbul barat. Era una bona facècia que mai deixava de provocar un o dos somriures al silenciós Brett i una bona riallada al propi narrador.

—…I va la madame i es llança contra mi, preocupada i furiosa al mateix temps —deia l’enginyer— insistint en que anéssim a rescatar al pobre estúpid. Suposo que no sabia en el que s’havia ficat.

Com de costum, va riure de bona gana.

—Ja recordes el lloc. Quatre parets, sostre i pis totalment emmirallats i sense llit. Només una xarxa de vellut suspesa al sostre de la cambra per a emmarcar les activitats i per a evitar xocs contra les parets per la gravetat zero.

Va sacsejar el cap, com desaprovant el seu record.

—Aquell no és lloc per a aficionats, És clar que no! Suposo que aquell pobre, va ser portat allà enganyat pels seus companys de tripulació; pel que després em va explicar la meuca, mentre s’estava netejant, tot va començar bé. Però després van començar a girar, i a ell li va entrar el pànic. No aconseguien controlar la càpsula. Ella ho va intentar, però es necessiten dos per detenir-la, així com per començar la caiguda lliure. I amb els miralls confonent el seu sentit de la posició i la caiguda, ell no podia deixar de vomitar.

El Parker va prendre una altra glop de cervesa.

—En ma vida havia vist un desastre igual. Crec que hores d’ara encara segueixen netejant aquells miralls.

—Sí —va dir el Brett, somrient per mostrar la seva aprovació.

El Parker seguia assegut, tranquil, deixant que els últims vestigis del record es dissipessin en la seva memòria. Li havien deixat un residu gratament lasciu. Distret, va manipular un commutador sobre el seu tauler. Una afable llum verda va aparèixer a sobre i es va mantenir encesa.

—Com està el teu llum?

—Verd —va dir el Brett, després de repetir el procediment d’encendre i revisar la seva pròpia instrumentació.

—El meu també —va dir el Parker estudiant les bombolles de la cervesa.

Algunes hores després de l’hiperson ja estava avorrit. La sala de màquines es mantenia a si mateixa amb tranquil·la eficiència, i no perdia el temps, fen-li sentir que ell sobrava. No hi havia ningú amb qui discutir, excepte el Brett, i era difícil engegar un debat veritablement interessant amb un home que només pronunciava monosíl·labs i per qui una frase completa era una veritable tortura.

—Segueixo creient que el Dallas està passant per alt deliberadament les nostres queixes —es va aventurar a dir—. Potser no depèn d’ell que rebem la bonificació completa, però ell és el capità. Si volgués, podria passar una sol·licitud, o almenys una recomanació de pagament amb els nostres noms. Això seria d’ajuda.

Va estudiar llavors unes xifres. Els nombres anaven del signe menys al signe més, de dreta a esquerra. La línia vermella fluorescent mirava cap avall des del centre i es va detenir precisament al zero, dividint netament en dos l’indicador, assenyalant la desitjable neutralitat.

El Parker hauria continuat les seves meditacions alternades amb facècies i queixes de no haver estat perquè un «bip, bip» va començar sobtadament la seva monòtona crida.

—Diables! Què passa ara? No pot un ni posar-se còmode abans que algú s’hi cagui al mig?

—Exacte.

El Brett es va inclinar cap a endavant per sentir millor, mentre el locutor s’aclaria la gola llunyana.

Era la veu de la Ripley:

—Informe general. Tothom a la central.

—No pot ser el menjar, no és hora —va dir el Parker confús—. O bé portem el carregament desnivellat o bé…

Va llançar una mirada interrogadora als seu company.

—Aviat ho esbrinarem —va dir el Brett.

Conforme avançaven cap al control, el Parker va observar les parets no gaire netes i mancades d’asèpsia del corredor «C», amb cert disgust.

—M’agradaria saber per què mai baixen aquí. Aquí és on es fa el veritable treball.

—Per la mateixa raó que hem de participar en el seu. El nostre temps és seu. Ells ho veuen així.

—Bé, et diré una cosa: això fot fàstic.

El to del Parker no va deixar cap dubte de què no es referia pas a la pudor que enllardava les parets del corredor.





II


Encara que lluny de ser confortable, el menjador era suficientment espaiós com per encabir a tota la tripulació. Però com poques vegades prenien els seus aliments simultàniament (L’auto-xef que funcionava sense pausa, fomentava indirectament l’individualisme en els hàbits alimentaris) no havia estat dissenyat per acollir bé a set persones. Havien de recolzar-se en un i un altre peu, topaven i s’empenyien tractant de no posar-se nerviosos els uns als altres.

El Parker i el Brett no estaven de bon humor i no van intentar dissimular la seva irritació, el seu únic consol era saber que res anava malament a enginyeria i que fos pel que fos que els havien despertat, aquella era responsabilitat d’uns altres. La Ripley ja els havia informat de l’absència desconcertant de la seva presumpta destinació.

El Parker pensava que aviat haurien de tornar a l’hiperson, procés confús i incòmode si més no, i va maleir entre dents. Li molestava tot el que s’interposés entre ell i el xec de la paga que esperava a la fi de cada viatge.

—Sabem que no hem arribat a Sol, capità —va dir en Kane parlant pels altres, que miraven expectants al Dallas—. No estem prop de casa i tanmateix Mare ha considerat necessari treure’ns del son. És hora de què sapiguem per què.

—Ho és —va reconèixer el Dallas, després va comentar, en to important—: Com tots sabeu, Mare està programada per interrompre el nostre viatge i treure’ns de l’hiperson si sorgeixen certes condicions específiques.

Després va fer una pausa per donar major efecte i va afegir:

—Han sorgit.

—Ha de ser alguna cosa força greu —va dir la Lambert, observant al gat Jones jugar amb l’indicador de vigilància—. Ja saps que no és fàcil treure de l’hiperson a tota una tripulació. Sempre hi ha algun risc.

—M’ho dius o m’ho expliques? —va murmurar el Parker en veu tan baixa que només el Brett va poder sentir-ho.

—Us agradarà saber però —va continuar el Dallas— que l’emergència per la qual ens han despertat no afecta al Nostromo. Mare diu que estem en perfectes condicions.

Al voltant de la taula es va sentir un parell de veus que, amb alleujament, deien «Amén».

—L’emergència està en un altre lloc, específicament en el sistema no determinat en el que acabem d’entrar. Precisament ara estem apropant-nos al planeta en qüestió.

Va mirar a l’Ash, qui va assentir amb el cap.

—Hem rebut una transmissió d’una altra font. Està distorsionada i pel que sembla Mare ha necessitat cert temps per desxifrar-la, però definitivament és un senyal de socors.

—Bé, això no té cap sentit —va dir la Lambert que semblava desconcertada—. Entre totes les transmissions estàndard, les trucades de socors són les més directes i menys complexes. Com és que Mare ha tingut problemes per desxifrar-la?

—Mare pensa que això no és una transmissió estàndard. És un senyal lluminós i acústic que es repeteix a intervals de dotze segons. Això no és usual; no obstant això, Mare creu que el senyal no és d’origen humà.

Això va provocar certa sorpresa i comentaris en veu baixa. En passar el primer ensurt, el Dallas va seguir explicant:

—Mare no està segura, i això és el que jo no comprenc. Mai havia vist tanta confusió en una computadora. Ignorància sí, però no confusió. Seria la primera vegada. L’important és que està suficientment segura que és una trucada de socors com per treure’ns de l’hiperson.

—I què? —va dir el Brett, amb supèrbia i insolència.

El Kane va replicar, amb un deix d’irritació:

—Vinga, home! Ja coneixes el manual. D’acord amb la secció B2 de la Companyia sobre les directives de trànsit, estem obligats a prestar tota l’ajuda i assistència que puguem en tals situacions, ja sigui humana o no la trucada.

El Parker, emprenyat, va donar una puntada de peu a la taula.

—Casu’m tot, ja! No m’agrada dir això, però som un remolcador comercial amb un gran carregament difícil de manipular. No som una unitat de rescat. Aquest tipus de treball no està en el nostre contracte —després, les ombres es van dissipar del seu rostre—. Per descomptat, si aquest treball significa uns diners extres…

—Més et val llegir el teu contracte —va dir l’Ash, tan clarament com la computadora principal, de la qual estava orgullós— cal investigar tota transmissió sistemàtica que indiqui un possible origen intel·ligent, sota pena de pèrdua completa de la paga i les primes per terminació de viatge. No es diu ni una paraula sobre bonificacions per ajudar a algú en perill.

El Parker va donar una altra puntada de peu a l’escriptori i va mantenir la boca tancada. Ni ell ni el Brett es consideraven tipus heroics. Qualsevol cosa que pogués obligar a una nau a canviar de ruta en un món estrany podia tractar-los a ells de manera igualment desconsiderada. No tenien cap prova de què aquella trucada desconeguda fos per a ells; però sent un realista en un univers cruel, s’inclinava al pessimisme.

El Brett senzillament veia aquell retard en relació amb el seu xec.

—Anirem a veure que passa. Això és tot el que puc dir —va resumir el Dallas, mirant-los un per un.

El Dallas n’estava fart dels dos. No li agradava aquella dilació ni més ni menys que a ells, i estava tan ansiós per arribar a casa i descarregar el carregament com ho estaven ells, però hi havia moments en què esplaiar-se en el mal humor arribava a ser gairebé una desobediència.

—Correcte —va dir el Brett, sardònicament.

—Què és correcte?

El tècnic d’enginyeria no era cap enze. La combinació del to del Dallas amb l’expressió del seu rostre va indicar a en Brett que calia relaxar la tensió.

—Correcte, veurem què hi ha…

El Dallas va continuar mirant-lo i llavors va afegir amb un somriure:

—«Senyor»…

El capità va tornar els seus ulls irritats cap al Parker, però aquest ja s’havia amansat.

—Podrem aterrar allà? —va preguntar a l’Ash.

—Algú ho va fer.

—Això és al que em referia —va afegir significativament—. «Aterrar» en el sentit estricte de la paraula. Implica una seqüència d’esdeveniments feliçment realitzats que resulten en el suau posar-se d’una nau sobre una superfície dura. Ara ens trobem davant una trucada de socors. Això implica esdeveniments no gaire grats. Primer, vegem què ha passat. Però fem-ho tranquil·lament, amb cura.

Sobre el pont hi havia una taula cartogràfica il·luminada. El Dallas, en Kane, la Ripley i l’Ash es trobaven en punts oposats de la brúixola, mentre la Lambert estava asseguda en el seu lloc.

—Allà està —va dir el Dallas, assenyalant amb el dit un punt brillant de la taula tot estudiant-la—. Hi ha quelcom que vull que sentiu tots.

Van tornar a asseure’s, mentre el Dallas indicava alguna cosa a la Lambert amb el cap. Els seus dits es trobaven sobre un interruptor concret.

—Bé, escoltem-ho. Compte amb el volum.

La navegant va deixar anar l’interruptor. Sons atmosfèrics van omplir el pont. Van cessar de sobte, per ser reemplaçats per un so que va fer esgarrifar al Kane i a la Ripley. Va durar dotze segons i després va ser reemplaçat de nou pels sons atmosfèrics.

—Sant Déu! —va exclamar el Kane amb expressió tibant.

La Lambert va apagar els altaveus. Al pont va tornar a imperar un ambient humà.

—Què dimonis és? —va dir la Ripley, com si acabés de veure una cuca morta a sobre d’un plat—. No sona com cap senyal de socors que jo conegui.

—Així és com l’anomena Mare —els va dir el Dallas—. Dir-li «estranya» resulta el súmmum de la discreció.

—Potser sigui una veu.

La Lambert va fer una pausa, va considerar les paraules que acabava de proferir; després li van semblar desagradables les seves implicacions i va tractar de fer com si no les hagués dit.

—Aviat ho sabrem. Ja l’heu analitzat?

—He trobat la secció del planeta.

Després, la Lambert es va girar agraïda cap al seu tauler, contenta de poder enfrontar-se al fets amb les matemàtiques i no amb pensaments inquietants.

—Estem bastant a prop.

—Mare no ens hagués tret de l’hiperson si no ho estiguéssim —va murmurar la Ripley.

—Descens en sis minuts vint segons; inclinació menys 39 graus, dos segons.

—Mostra-m’ho tot en pantalla.

La navegant va prémer una sèrie de botons. En una de les pantalles del pont alguna cosa va parpellejar, i després va aparèixer allà un punt brillant.

—Albedo.[3] Pots apropar-lo una mica més?

—No. Hauràs de mirar-lo des de lluny. Això és el que jo he fet.

Immediatament, la pantalla es va concentrar, amb un brunzit, en el punt de llum revelant, una forma gens espectacular, lleugerament ovalada, en el buit.

—Saberuda! —va exclamar el Dallas, sense malícia—. Estàs segura de què és aquí? És un sistema ple de gom a gom.

—És exactament aquí; en realitat només és un planetoide. Potser d’uns dotze mil quilòmetres. No més.

—Té alguna rotació?

—Sí. Prop de dues hores, si calculem les xifres inicials. Podré dir-te alguna cosa dintre de deu minuts.

—Amb això n’hi ha prou ara com ara. Quina és la gravetat?

La Lambert va estudiar diferents xifres.

—Punt vuit sis; ha de ser bastant dens.

—No els hi diguis ni al Parker ni al Brett —va implorar la Ripley—. Pensaran que és metall sòlid que es va desprendre d’algun lloc abans de què puguem verificar la nostra trucada desconeguda.

L’observació de l’Ash va ser més prosaica:

—Es pot caminar a sobre.

Tots es van dedicar a estudiar el procés d’orbitació.

El Nostromo es va apropar a aquell petit món arrossegant el seu vast carregament de tancs i equips de refinat.

—Ens apropem a l’apogeu orbital. Comptant. Vint segons, dinou, divuit…

La Lambert va seguir comptant cap a enrere mentre els seus companys s’afanyaven al seu voltant.

—Hem girat 92 graus a estribord —va anunciar el Kane, completament inexpressiu.

El remolcador i la refineria giraven fent enormes piruetes en la immensitat de l’espai. Una llum va aparèixer a la proa del remolcador, quan es van encendre per uns instants els seus motors secundaris.

—Identificada òrbita equatorial —va declarar l’Ash.

Per sota d’ells, aquell món en miniatura donava voltes despreocupadament.

—Dóna’m una lectura de pressió EC.

L’Ash va examinar controls i va parlar sense mirar al Dallas:

—Tres punt quatre, cinc EN d’obertura EM al quadrat… Prop de cinc PSIA, senyor.

—Fes-me un crit si canvia.

—Estàs preocupat per si l’administrador de redundància deshabilita el control de CMGS quan estiguem ocupats en una altra cosa?

—Sí.

—El control de CMG es desconnecta per DAS/DCS. Augmentarem amb TAC i dirigirem per mitjà d’ATMDC i computadora d’interfase. Et sents millor ara?

—Molt millor.

L’Ash era un tipus estrany, fred i alhora cordial, però sobiranament competent. Res el pertorbava. El Dallas es va sentir confiat amb el suport de l’oficial de ciències, que esperava la seva decisió.

—Prepareu-vos a buidar des de la plataforma.

Va manipular un interruptor i va parlar per un petit micròfon:

—Enginyeria, prepareu-vos a desenganxar.

—Alineació L al port, i a estribord verd —va informar el Parker, sense cap rastre del seu habitual sarcasme.

—Verd en la separació umbilical espinal —va afegir el Brett.

—Estem creuant el llindar —els va informar la Lambert a tots—. Entrem al costat de la nit.

A baix, una línia fosca va separar els densos núvols, deixant-los un reflex brillant en un costat i negre com l’interior d’una tomba en l’altre.

—Ja va pujant, ja va pujant. Mantingues-te —va dir la Lambert maniobrant interruptors en seqüència—. Aguanta. Quinze segons… deu… cinc… quatre… tres… dos… un. Tancament.

—Desenganxeu-lo! —va ordenar el Dallas, taxatiu.

Minúsculs nuvolets de gas van aparèixer entre el Nostromo i la densa massa de la plataforma amb la refineria. Les dues estructures artificials, una petita i habitada, l’altra enorme i deserta, van anar separant-se lentament. El Dallas va observar tensament la separació des de la pantalla número dos.

—Cordó umbilical separat —va anunciar la Ripley, després d’una breu pausa.

—Precessió[4] corregida —va dir el Kane, tirant-se cap a enrere en el seu seient i relaxant-se un moment—. Tot bé i en ordre. S’ha aconseguit la separació. Cap dany.

—Verificat aquí —va afegir la Lambert.

—I també aquí —va dir, alleujada, la Ripley.

El Dallas va mirar a la seva navegant.

—Estàs segura que la deixem en òrbita fixa? No m’agradaria que els dos mil milions de tones caiguessin i s’incendiessin mentre nosaltres estem inspeccionant el que hi hagi allà a baix. L’atmosfera no és suficientment densa per fer d’escut protector.

La Lambert va revisar els nombres.

—Es quedarà allà durant un any si fa no fa, senyor.

—Molt bé. Els diners estan fora de perill, i també els nostres caps. Fem descendir la nau. Prepareu-vos per a un vol atmosfèric.

Cinc éssers humans es van afanyar ordenadament, cadascun segur de la seva tasca. El gat Jones es va estirar sobre un tauler i va estudiar els núvols que s’aproximaven.

—Està baixant —va dir la Lambert, l’atenció de la qual es trobava fixa en un aparell en particular—. Cinquanta mil metres; a baix, a baix. Quaranta-nou mil, entrem a l’atmosfera.

El Dallas observava els seus propis instruments, va intentar avaluar i memoritzar les dotzenes de xifres que canviaven contínuament. Viatjar per l’espai profund consistia en delegar el control als instruments i deixar que Mare fes el treball dur. El vol atmosfèric era una cosa totalment diferent. Per variar, era treball del pilot i no d’una màquina.

Núvols grisos i de color marró van besar la part inferior de la nau.

—Mira, sembla que està fotut per allà a baix.

«Típic del Dallas!», va pensar la Ripley.

Allà a baix, en un infern ombrívol, una altra nau emetia una esborronadora i regular trucada de socors, no humana .

Tot aquell món no apareixia a les llistes, la qual cosa significava que haurien de començar des del principi, per qüestions com peculiaritats atmosfèriques, terreny i similars. I no obstant això, per al Dallas, allò simplement «no pintava bé». Sovint ella s’havia preguntat què feia un home tan competent com el seu capità en una banyera sense cap importància, com el Nostromo, per tot el cosmos.

La resposta, en el cas de què la Ripley hagués pogut llegir en el cervell del Dallas, l’hauria sorprès. A ell li agradava.

—Descens vertical computat i realitzat. Lleugera correcció de curs —va informar la Lambert—. Ara entrem en curs, apropant-nos. Anem directes.

—Revisió. Com ens anirà amb la propulsió secundària en aquest clima?

—Fins ara anem bé, senyor. No puc assegurar res fins que estem per sota d’aquells núvols. Si és que podem posar-nos sota d’ells.

—Em basta —va dir el Dallas, mirant amb l’entrecella frunzida certes xifres; després va prémer un botó. Les xifres van canviar i el seu rostre es va il·luminar.

—Fes-m’ho saber si creus que la perdrem.

—Ho faré.

El remolcador va tocar alguna cosa invisible, invisible per a l’ull, no per als instruments. Va vibrar una, tres vegades, després es va acomodar millor en el dens jaç d’un núvol obscur. La facilitat de l’entrada era tot un tribut a la perícia de la Lambert per planejar i del Dallas com a pilot.

Però no va durar. Dins de l’oceà d’aire aviat es van deixar sentir enormes corrents. Van començar a ensopegar-se dins de la nau que descendia.

—Turbulències —va murmurar la Ripley, lluitant amb els seus propis controls.

—Dóna els llums de navegació i aterratge —va dir el Dallas, intentant trobar algun sentit en el remolí que enfosquia la pantalla—. Potser descobrirem alguna cosa visualment.

—No hi ha substitut per als instruments —va comentar l’Ash—. No en això.

—Tampoc hi ha substitut per a la màxima potència. De totes maneres, vull veure.

Unes llums poderoses van sorgir de sota del Nostromo, però amb prou feines si van perforar les onades de núvols i no els van donar el clar camp de visió que tant desitjava el Dallas, però sí van il·luminar les pantalles fosques així com el pont i l’atmosfera. La Lambert ja no va sentir que estaven travessant un mar de tinta.

El Parker i el Brett no podien veure la coberta de núvols de l’exterior, però sí podien sentir-la. La sala de màquines es va estremir, després es va inclinar cap al costat oposat i va tornar a vibrar bruscament.

El Parker va maleir entre dents.

—Què ha estat això? Ho has sentit?

—Sí —va contestar el Brett examinant nerviosament unes xifres—. La pressió ha baixat a la presa número tres. Segurament hem perdut un blindatge.

Després va prémer alguns botons.

—Sí, la tres ha volat. Està entrant pols per aquella presa.

—Tanca-la! Tanca-la!

—Què creus que estic fent?

—El que ens faltava… Així que ara tenim una dosi extra de pols.

—Espero que no hi hagi dificultats —va murmurar el Brett ajustant un control—. Prescindirem del número tres i llançaré aquesta pols quan intentem entrar.

—De tota manera hi ha danys —va dir el Parker, a qui no li agradava pensar en el que la presència d’abrasius regirats pel vent podria fer al revestiment—. A través de què dimonis estem volant? De núvols o de roques? Si no ens estavellem, t’aposto dòlars contra centaus a què en algun circuit tindrem un incendi elèctric.

Sense assabentar-se de les malediccions que no cessaven de sentir-se a la cambra d’enginyers, els cinc que es trobaven al pont seguien tractant de fer que el remolcador s’aproximés intacte a la font dels senyals.

—Ens aproximem al punt d’origen de la transmissió —va dir la Lambert estudiant uns controls—. Ens apropem a 25 quilòmetres. Vint, deu, cinc…

—Més lent i gira cua —va murmurar el Dallas inclinat sobre el timó manual.

—Corregeix el curs en tres graus, quatre minuts a la dreta.

Va obeir les indicacions.

—Ara t’escolto. Cinc quilòmetres fins al centre del cercle giratori, i mantenint-nos ferms.

—Estem apropant-nos —va dir el Dallas manipulant novament el timó.

—Tres quilòmetres, dos —va dir la Lambert que semblava una miqueta excitada, tot i que En Dallas no podia dir si era pel perill o per la proximitat de la font dels senyals—. Pràcticament estem circumval·lant-la per a dalt.

—Bon treball, Lambert. La Ripley, com veus el terreny? Busca un lloc per aterrar.

—Estic treballant, senyor.

La Ripley va comprovar diversos panells; la seva expressió de disgust es va fer més profunda en trobar xifres inacceptables. El Dallas continuava assegurant-se de què la nau conservés el seu blanc en el centre del cercle de vol, mentre la Ripley intentava descobrir la textura d’aquella superfície invisible.

—Línia de visió impossible.

—Ja ho podem veure això —va murmurar en Kane— o més aviat, podem no veure-ho.

Els estranys i escadussers indicis que els instruments li havien donat del terreny no l’havien posat de gaire bon humor. Les dades ocasionals semblaven indicar una desolació immensa, un món desert i hostil.

—El radar revela sorolls —va dir la Ripley, a qui hauria agradat que els aparells electrònics poguessin reaccionar als precs talment com la gent—. El sonar també té soroll. Infraroig, però soroll. No us retireu, vaig a provar els ultraviolats. L’espectre és prou elevat com perquè no hi hagi interferències.

En un moment, van aparèixer en pantalla dades decisives i algunes línies tranquil·litzadores. Per fi, l’ordinador va mostrar unes paraules brillantment il·luminades acompanyades d’un esquema.

—Ara sí.

—I on podem aterrar?

La Ripley semblava completament tranquil·litzada.

—Pel que puc veure, on vulguem. Les dades diuen que a sota nostre tot és pla, totalment pla.

En el seu cervell, en Dallas va visualitzar la lava tersa, amb una crosta freda però enganyosament prima, que amb prou feines ocultava una destrucció total.

—Sí, però què és el que és pla? Aigua, lava, sorra? Hauríem de esbrinar-ho, Kane. Descendiré el necessari per tal de desfer-nos al màxim possible d’aquesta interferència. Si és pla, podrem apropar-nos força sense problemes.

El Kane va manipular diversos interruptors.

—Monitor. Activació d’anàlisi. Seguim sentint massa soroll.

Amb cura, el Dallas va aproximar el remolcador a la superfície.

—Encara sento sorolls, però comença a millorar.

Una vegada més, el Dallas va perdre altura. La Lambert observava els aparells. Tenia altura més que suficient per elevar-se amb seguretat, però a la velocitat que avançaven, allò podria canviar immediatament si alguna cosa anava malament amb els motors de la nau o si arribava a aparèixer algun corrent descendent. I també es podia ralentir més el descens; amb aquell temps, això significaria una crítica pèrdua de control.

—Està net, està net… Ho tenim!

El Dallas va estudiar les dades i les línies que li donava la pantalla d’imatges de la nau.

—Havia estat material fos no feia gaire temps, però ja no, segons les anàlisis.

—En la seva major part és basalt amb alguna riolita[5] i ocasionals estrats de lava. Ara tot és fred i sòlid. No hi ha senyals d’activitat tectònica.

Després, el Dallas va utilitzar altres instruments per sondejar més profundament els secrets de la pell d’aquell minúscul món.

—No hi ha falles importants ni a sota nostre ni a les rodalies. Pot ser un bon lloc per aterrar.

En Dallas va pensar ràpidament.

—Estàs segura de què les dades de la superfície són correctes?

—Pel temps que fa que es va dipositar la colada, no pot ser d’una altra manera —va dir l’oficial executiva una miqueta irritada—. Sé el que cal per recollir dades cronològiques juntament amb la composició. Creus que correria el risc de ficar-me amb tots vosaltres en un volcà?

—Molt bé, molt bé. Ho sento, només m’estava assegurant. Des que vaig estar a l’escola mai he fet un sol aterratge sense mapes i sense balisa. Estic una mica nerviós.

—No ho estem tots? —es va apressar a afegir la Lambert.

—I si ho intentem?

Ningú va oposar cap objecció.

—Descendim. Entraré en espiral el millor que pugui amb aquest vent i intentaré apropar-me al més possible. Però tu, Lambert, mantingues activat el senyal d’alerta. No vull topar contra la part superior de la nau que està emetent; avisa’m de la distància si m’apropo massa.

El seu to era sever dins del compartiment ple de gom a gom.

Es van fer ajustos i es van donar ordres que van ser executades pels fidels servidors electrònics. El Nostromo va començar a seguir una línia espiral sobre la superfície, lluitant contra el vent i contra ràfegues de pols negra en cada metre de camí.

—Quinze quilòmetres i descendint —va anunciar la Ripley amb veu neutra—. Vint… deu… vuit…

El Dallas va tocar un control.

—Taxa de pèrdua de velocitat. Cinc… tres… dos. Un quilòmetre.

El mateix control va ser manipulat novament.

—Cada vegada més lent. Estic activant els motors de descens.

—Tot tancat —va dir el Kane, que treballava confiat davant dels seus controls—. El descens està monitoritzat per ordinador.

Un brunzit tibant i cada vegada més alt va omplir el pont quan Mare va prendre el control de la nau regulant els últims metres del descens amb major precisió que cap pilot humà.

—Estem descendint sobre esquís —va dir el Kane—. Apagueu els motors.

El Dallas va efectuar una última revisió abans d’aterrar i va apagar diversos interruptors.

—Motors apagats. Els aparells d’elevació estan treballant bé.

Una vibració contínua va omplir el pont.

—Nou-cents metres i baixant —va dir la Ripley observant el seu tauler.

—Vuit-cents, set-cents, sis-cents.

Va seguir comptant la taxa de descens en centenars de metres. En instants, estava comptant per desenes.

A cinc metres, el remolcador va vacil·lar tentinejant damunt dels seus esquís sobre la superfície assotada per una tempesta i embolcallada per la foscor de la nit.

—Cap avall.

El Kane ja estava en acció per executar el moviment requerit mentre el Dallas donava l’ordre. Un brunzit agut va omplir el pont. Diverses potes gruixudes de metall, semblants a les d’un immens escarabat, van sortir per sota de la panxa de la nau, i van començar a moure’s angoixosament prop de la roca encara invisible sota d’elles.

—Quatre metres… Ufff!

La Ripley es va detenir. I així mateix el Nostromo quan els puntals d’aterratge van fer contacte amb la duríssima roca. Uns enormes amortidors van suavitzar el contacte.

—Hem arribat.

Alguna cosa va semblar saltar del seu lloc. Probablement un circuit petit o potser la càrrega no estava ben compensada i no s’havia calculat la desviació amb suficient rapidesa. Un xoc terrorífic va recórrer el Nostromo. El metall del casc va vibrar arrencant un terrible gemec metàl·lic a tota la nau.

—L’he perdut! L’he perdut! —va cridar el Kane, quan les llums del pont es van apagar.

Tots els aparells va xerricar, demanant atenció, quan la fallada mecànica va anar recorrent els extrems dels nervis metàl·lics interdependents del Nostromo.

Quan el xoc va arribar a enginyeria, el Parker i el Brett es preparaven a destapar altres dues cerveses.

Una filera de tubs alineats al sostre va fer explosió. Tres panells del cubicle de control es van incendiar, mentre una vàlvula de pressió propera es va disparar i després va fer explosió.

La llum es van apagar mentre el Parker i el Brett buscaven a les palpentes les seves lots de mà i el Parker intentava trobar el botó que controlava el generador de retroalimentació que donava energia d’emergència i servei directe als motors.

Al pont va regnar una confusió controlada. Quan van cessar els crits i les preguntes, va ser la Lambert la que va expressar el pensament comú.

—El generador secundari ja havia d’haver entrat en acció —va dir; després va fer un pas i un dels seus genolls va xocar brutalment contra un tauler.

—Per què no ha entrat en acció? —va dir el Kane, apropant-se a la paret a les palpentes.

—Els controls d’aterratge… aquí. —Va fer córrer els seus dits sobre diverses palanques conegudes—. El pern del pont de popa… allà. Havia d’estar a prop… —La seva mà es va aferrar a una barra de llum d’emergència i la va encendre. Una llum somorta va revelar diverses siluetes fantasmals. Amb el llum del Kane servint de guia, el Dallas i la Lambert van localitzar les seves pròpies barres de llum. Els tres rajos es van combinar, donant il·luminació suficient per treballar.

—Què ha passat? Per què no s’ha encès el generador secundari? I què ha causat l’apagada?

La Ripley va palpar el botó d’intercomunicació.

—Sala de màquines, què ha passat? Quina és la nostra situació?

—Pèssima —va dir la veu del Parker, atrafegada, frenètica i preocupada alhora.

Un brunzit llunyà, com el so de les ales d’un insecte colossal, va emmarcar les seves paraules. Aquestes, es van elevar i es van esvair com si el que parlava tingués dificultats per mantenir-se prop del micròfon d’intercomunicació omnidireccional.

—La maleïda pols a entrat a les màquines, això és el que ha passat. Ha entrat quan hem descendit. Crec que no hem tancat a temps. Hi ha un incendi elèctric.

—És gran —va ser l’única cosa que el Brett va afegir a la conversa. La distància feia feble la seva veu. Va haver-hi una pausa durant la qual només van poder percebre el buf dels extintors químics per sobre de l’altaveu.

—Les entrades s’han embussat —va poder dir finalment el Brett als seus ansiosos oïdors—. Sobreescalfament greu, ha cremat tota una cel·la. Maleït sia, tot està solt aquí…!

El Dallas va mirar a la Ripley.

—Aquests dos semblen bastant atrafegats. Que em faci algú l’informe de danys . Alguna cosa ha esclatat. Vull pensar que ha estat només allà en el seu departament, però podria ser pitjor. No s’ha esquerdat el casc?

Després va aspirar profundament.

—En aquest cas, on i amb quina gravetat?

La Ripley va efectuar una ràpida inspecció dels calibradors de pressurització d’emergència, després va estudiar ràpidament els diagrames de cada cabina abans de sentir confiança per contestar amb certesa:

—No veig res. Encara tenim tota la pressió als compartiments. Si hi ha un forat, és massa petit i l’autosegellat el taparà.

L’Ash va estudiar el seu propi tauler. Com els altres, tenia energia independent per funcionar en cas d’una enorme falla com la que estaven sofrint en aquell moment.

—L’aire en tots els compartiments no mostra senyals de contaminació de l’atmosfera interior. Crec que encara tenim pressió, senyor.

—És la millor notícia que he tingut en els darrers seixanta segons. Kane, demana al servidor que comprovi que les pantalles exteriors encara tinguin energia.

L’oficial executiu va ajustar tres manetes. Va haver-hi un parpelleig perceptible, la visió vaga de tènues formes geològiques, després la foscor completa.

—Res. Estem tan cecs fora, com aquí dins. Haurem d’aconseguir almenys energia secundària, abans de poder fer un cop d’ull al terreny. Amb les bateries no hi ha suficient energia ni tan sols per a fer servir la baixa qualitat d’imatge.

Els sensors auditius requerien menys energia. Portaven la veu d’aquell món a la cabina. Els sons de la tempesta i el vent van pujar i van baixar pels receptors immòbils omplint el pont amb sons semblants als de dos peixos discutint sota l’aigua.

—Tant de bo haguéssim arribat amb la llum del dia —va dir la Lambert contemplant la foscor—. Hauríem pogut veure sense necessitat d’instruments.

—Què et passa Lambert? —li va preguntar el Kane, per emprenyar-la—. Tens por a la foscor?

La Lambert no va somriure.

—No em fa por la foscor que conec, la que m’aterreix és la que no conec. Especialment quan està plena de sorolls com aquella trucada d’auxili.

Després va dedicar tota la seva atenció a l’escotilla que estava coberta de pols.

La seva disposició a expressar els temors més profunds de tots no va millorar l’atmosfera mental dins del pont. Massa atapeïda àdhuc en els seus millors moments, s’havia tornat sufocant en la foscor gairebé total, empitjorada pel continu silenci de tots. Va ser un alleujament quan la Ripley va anunciar:

—Novament tenim intercomunicació amb enginyeria.

En Dallas i els altres la van mirar expectants mentre ella ajustava l’amplificador:

—Ets tu, Parker?

—Sí, sóc jo.

Ha jutjar pel to, l’enginyer estava massa cansat com per parlar sarcàsticament, que era l’habitual en ell.

—Com esteu allà? —va preguntar el Dallas, creuant els dits mentalment—. Què em dius d’aquest incendi?

—Finalment l’hem apagat.

Un sospir d’alleujament va sonar com una ventada per l’intercomunicador.

—Ha començat en aquell vell lineal de lubrificants que hi ha al llarg de les parets del corredor del nivell C. Per un moment he cregut que ens havíem socarrat els pulmons. No obstant, el combustible tenia menys cos del que jo creia i s’ha consumit abans d’acabar amb el nostre aire. Els sumidors estan extraient bé el diòxid de carboni.

En Dallas es va passar la llengua pels llavis.

—Quins danys hi ha? No et preocupis per les coses superficials. L’única cosa que em preocupa és el funcionament d’emergència i les dificultats d’arranjament del mateix .

—Vejam… hi ha quatre panells totalment inutilitzats.

El Dallas va poder imaginar a l’enginyer assenyalant les coses amb els dits abans d’informar.

—La unitat de càrrega secundària està espatllada; almenys tres cel·les del mòdul dotze han desaparegut.

Va deixar que aquest pensament fos ben captat, i després va afegir:

—També voleu saber sobre la menudalla? Doneu-me una hora i tindré una llista.

—Oblida’t d’això. No et retiris ni un segon.

Es va girar llavors cap a la Ripley:

—Torna a intentar-ho amb les pantalles.

I així ho va fer la Ripley, sense èxit.

Van romandre tan a cegues com la ment del comptable de la Companyia.

—Haurem de prescindir d’elles algun temps més —va dir el Dallas a la Ripley.

—Estàs segur que això és tot? —va contestar ella davant del micròfon. La Ripley va descobrir que estava sentint llàstima del Parker i el Brett per primera vegada des de que havien entrat a formar part de la tripulació. O des de que havia entrat ella, ja que el Parker havia entrat abans, com a membre complementari del Nostromo.

—Fins ara sí.

En Dallas va tossir davant del micròfon.

—Estem intentant recobrar tota l’energia de la nau. El mòdul dotze, en fondre’s, va espatllar tot el d’aquí cap enrere.

—Us informaré sobre l’energia quan sapiguem tot el que ha consumit el foc.

—Què hi ha de les reparacions? Podeu reparar-les tot sols?

Mentalment, el Dallas estava repassant els breus informes de l’enginyer. Havien de reparar els danys inicials, però el problema de la cel·la requeria temps. No volia ni pensar en el que hi hagués espatllat al mòdul dotze.

—No ho podem reparar tot d’aquí cap enrere, hagi el que hi hagi —va replicar el Parker.

—No he dit que poguéssiu. No espero això. Què podeu fer?

—Necessitem reparar un parell d’aquests conductes i realinear les preses danyades. Hem de treballar en els danys realment greus. No podem col·locar bé aquests conductes sense portar la nau a un dic sec. Farem el que puguem, amb els nostres recursos.

—D’acord. Què més?

—Ja t’ho he dit. El mòdul dotze. T’ho diré d’una vegada per totes, hem perdut una cel·la principal.

—Com? Per la pols?

—En part, sí.

El Parker va fer una pausa mentre intercanviava paraules inaudibles amb el el Brett i després va tornar a posar-se en front del micròfon:

—Alguns terrossos s’han aglutinat dins de les preses, s’han solidificat i han causat un sobreescalfament que hi ha calat foc. Ja saps com són de sensibles aquestes coses. Han passat directament perforant el blindatge i han incendiat tot el sistema.

—Hi ha alguna cosa que puguis fer? —va preguntar el Dallas. D’alguna manera calia reparar el sistema. No podien reemplaçar-lo.

—Crec que sí. I el Brett creu que sí. Hem de netejar-ho tot i tornar a crear el buit i després veurem si aguanta. Si roman sencer, després de netejar-lo tot anirà bé; si no, podem intentar de fer un pegat de metall. Si resulta que hi ha alguna esquerda al llarg del conducte, llavors…

La seva veu es va esvair.

—No parlem encara dels problemes darrers —va suggerir el Dallas—. Dediquem-nos als immediats i esperem que no hi hagi res més.

—Per nosaltres, d’acord.

—Correcte —va afegir el Brett, i la seva veu va sonar com si estigués treballant a l’esquerra de l’enginyer.

—Pont, canvi i fora.

—Enginyeria, Canvi i fora. Mantingueu calent el cafè.

La Ripley va desconnectar la intercomunicació i va mirar expectant al Dallas que estava assegut, pensant, immòbil.

—Quant trigarem abans de funcionar, Ripley? Suposem que el Parker té raó sobre els danys i que ell i el Brett poden fer les reparacions.

La Ripley va estudiar les dades i va pensar durant un moment.

—Si ells poden realinear aquests conductes i fixar el mòdul dotze fins al punt de què suporti la seva part de la càrrega d’energia, calculo que entre quinze i vint hores.

—No està malament. Suposem divuit —va dir el Dallas sense somriure, però sentia ja renéixer la seva esperança—. I què em dius dels circuits auxiliars? Més valdrà que estiguin llestos quan recobrem l’energia.

—Estic treballant en això —va dir la Lambert fent adaptacions en els instruments ocults—. Quan hagin acabat a enginyeria, estarem llestos.

Deu minuts després, un minúscul altaveu a l’estació del Kane va deixar escapar una sèrie d’aguts «bips». El Kane va estudiar un aparell i després va encendre la comunicació:

—Pont, aquí Kane.

Amb veu esgotada però sense poder ocultar la seva satisfacció, el Parker va parlar des de l’altre extrem de la nau:

—No sé quant temps aguantarà això. Alguns dels forats que tenim són bastant fondos. Si tot funciona com cal, refarem el segellat amb més cura i el farem permanent. Ara, ja haurieu de tenir energia vosaltres.

L’executiu va prémer un botó; la llum va tornar al pont i certs instruments depenents van parpellejar fins quedar encesos; va haver-hi murmuris i sons dispersos d’aprovació entre els altres.

—Una altra vegada tenim energia i llum —va informar el Kane—. Bon treball, parell de dos.

—Tot el nostre treball és bo —va replicar el Parker.

—Molt bé.

El Brett devia estar parlant des del micròfon d’intercomunicació, al costat dels motors, ja que se sentia un brunzit continu que formava un elegant contrapunt amb la seva habitual resposta monosil·làbica.

—No us entusiasmeu massa —deia el Parker—. Els nous nexes han de mantenir-se, però no faig promeses. Simplement, aquí unim coses. Alguna novetat per allà?

El Kane va bellugar el cap i es va recordar a si mateix que el Parker no podia veure el gest.

—Absolutament res.

Després va fer una ullada per l’ull de bou més proper. Les llums del pont llançaven el seu pàl·lid reflex sobre un quadre de terreny desert, sense cap tret notable; ocasionalment, la tempesta que assotava aquell paratge llançava algun fragment de sorra o de roca que passava enfront de l’ull de bou i podia veure’s un breu llampec produït pels reflexos. Però això era tot.

—Tan sols roca. No es pot veure gaire lluny. Pel que veig, podríem estar a cinc metres de l’oasi local.

—Aquest somia truites —li va cridar en Parker al Brett i després va afegir en to objectiu—: Manteniu-vos en contacte. Si hi ha algun problema, ens ho feu saber.

—Ja t’enviaré una postal —va dir el Kane, i va tallar la comunicació.





III


Hauria estat millor per a la pau mental de tots ells que l’emergència continués. Novament amb llums i energia i sense res a fer excepte mirar-se les cares, les cinc persones del pont es van posar cada vegada més nervioses. No hi havia espai per a estirar-se i relaxar-se. Un sol passadís hauria ocupat tot el pont. Així doncs, es van quedar en els seus llocs bevent quantitats excessives de cafè servit per l’auto-xef i tractant de pensar en alguna cosa que evités als seus actius cervells concentrar-se en la desagradable situació. Quant al que hi havia fora de la nau, possiblement allà a prop, preferien no fer especulacions en veu alta. De tots ells, només l’Ash semblava relativament content. La seva única preocupació momentània era l’estat mental dels seus companys. No hi havia veritables instal·lacions recreatives a la nau. El Nostromo era un remolcador, una nau de treball, no de plaer. Quan no estava exercint les tasques necessàries, la seva tripulació havia de passar el seu temps lliure en la confortable matriu d’hiperson. Era natural que un temps lliure, de vigília, els posés nerviosos àdhuc en les millors circumstàncies, i les circumstàncies del moment no eren precisament les millors.

L’Ash podia plantejar una vegada i una altra problemes teòrics a les computadores sense avorrir-se mai. Per a ell, el temps de vigília era estimulant.

—Alguna resposta a les nostres trucades? —va preguntar el Dallas inclinant-se en la seva cadira per veure d’a prop a l’oficial en ciències.

—He provat tot tipus de respostes del manual, a més de l’associació lliure. També he fet que Mare provés un codi estrictament mecanològic[6] —va dir l’Ash sacsejant el cap, decebut—. Res, a part d’aquella crida d’emergència, repetida a intervals, tots els altres canals estan en blanc, excepte un continu telerrumor en el 0.3-3.

—Mare diu que aquesta és la descàrrega característica de l’estel central d’aquest món. Hi ha per aquí algú o alguna cosa viva, però no sap fer res més que demanar auxili.

El Dallas va fer un soroll vulgar.

—Bé, ja ha tornat l’energia. A veure on estem.

La Ripley va encendre un interruptor. Per l’ull de bou va poder veure’s una cadena de llums poderoses, com a perles brillants al costat fosc del Nostromo. Ara eren més evidents la pols i el vent que algunes vegades formava petits remolins d’aire i unes altres bufava en línia recta i amb força considerable a través de la seva línia de visió. Roques aïllades, penya-segats i barrancs eren els únics trets d’aquell paisatge desolat. No hi havia senyals de res vivent ni un floc de liquen, ni una mata, ni res. Només vent i pols girant en una nit estranya.

—No era un oasi —va dir el Kane per a si mateix.

Tot era erm, monòton, i inhòspit.

El Dallas es va aixecar, va avançar cap a una finestreta i va contemplar la tempesta que continuava; va veure passar davant del vidre fragments de roca. Es va preguntar si alguna vegada l’atmosfera estaria tranquil·la en aquell petit món. Pel que sabia de les condicions locals, el Nostromo igualment hauria pogut posar-se en meitat d’un tranquil dia d’estiu, però no era probable. Aquell globus no era prou gran com per produir un clima realment violent com, per exemple, el de Júpiter. El va consolar una mica pensar que el temps, allà fora, probablement no podia empitjorar gaire més.

Els rigors del clima local eren el principal tema de conversa.

—No podem anar a enlloc amb això —va dir el Kane, assenyalant la nau— almenys, no en la foscor.

L’Ash va desviar la mirada del tauler. No s’havia mogut, evidentment estava tan tranquil físicament com mental. El Kane no podia comprendre com s’ho feia l’oficial de ciències. Si ell no hagués abandonat el seu lloc de tant en tant per passejar-se una mica, ara ja seria ben foll.

L’Ash va aixecar la mirada i li va oferir una informació útil:

—Mare diu que el sol local sortirà dins de vint minuts; on anem, ja no estarà en la foscor.

—Això ja està millor —va reconèixer el Dallas aferrant-se a aquella nova esperança—. Si els que van demanar auxili ja no poden o no volen emetre més, de tota manera haurem d’anar a buscar-los o a buscar-lo, o bé esbrinar si el senyal el produeix una balisa automàtica. A quina distància estem de la font de la transmissió?

L’Ash va estudiar les seves dades i va activar, per a la seva confirmació, un plòter[7] automàtic.

—A uns tres mil metres, en la seva majoria de terreny pla, pel que diuen els exploradors; si fa no fa, al nord-est de la nostra posició actual.

—La composició del terreny?

—Sembla ser la mateixa que hem determinat en descendir. Ara estem posats sobre alguna cosa dura. Basalt sòlid amb variants menors, tot i que no descartem la possibilitat de trobar algunes bosses amigdaloides[8] aquí i allà.

—Llavors, anirem amb compte a l’avançar.

En Kane comparava mentalment la distància amb el temps.

—Almenys està suficientment a prop com per poder anar caminant.

—Sí —va dir la Lambert, pel que sembla complaguda—. No m’agradaria gens haver de moure la nau. Un descens directe de l’òrbita és més fàcil que un canvi de superfície a superfície amb aquest temps.

—Molt bé. Ara sabem que haurem de caminar. Vegem a través de què caldrà avançar. Ash, dóna’ns una anàlisi atmosfèrica preliminar.

L’oficial de ciències va prémer uns botons. Una petita escotilla es va obrir a la pell del Nostromo. Un petit flascó de metall va sorgir al vent durant un minut, va absorbir una porció de l’aire d’aquell món i va tornar a enfonsar-se en la nau.

Aquesta mostra va ser projectada a una càmera al buit. Avançadíssims instruments van procedir a descompondre-la. En molt poc temps, aquelles partícules d’aire van aparèixer en forma de nombres i símbols al tauler de l’Ash.

L’Ash els va estudiar breument, va demanar una doble anàlisi d’un d’ells i després va informar als seus companys:

—És gairebé una barreja primigènia. Molt nitrogen inert, una mica d’oxigen, alta concentració de diòxid de carboni lliure, hi ha metà i amoníac, part d’aquest últim en estat de congelació. Allà fora fa fred. Ara estic treballant sobre els elements, però no espero cap sorpresa. Tot sembla bastant normal, però irrespirable.

—Pressió?

—De deu a la quarta dines[9] per centímetre quadrat. No flotarem, tret que el vent realment ens aixequi.

—Contingut d’humitat? —va voler saber el Kane, i de la seva ment van desaparèixer les imatges d’un suposat oasi terrenal.

—Noranta-vuit doble P. Potser no té gaire bona pinta, però és humit. Hi ha molt vapor d’aigua. És una barreja estranya. Mai hauria cregut que pogués haver tant de vapor coexistint amb el metà. Bé, vaja! No recomanaria beure de cap font, si és que existeixen. Probablement no hi ha aigua.

—Hi ha alguna cosa més que hàgim de saber? —va preguntar el Dallas.

—Només que hi ha una superfície de basalt, amb molta lava endurida. I aire molt fred per sota de zero —els va informar l’Ash—. Necessitarem vestits per enfrontar-nos a aquesta temperatura. Encara que l’aire sigués respirable, no és probable que hi hagi res viu allà.

El Dallas va semblar resignat:

—Suposo que resulta poc enraonat esperar cap altra cosa. M’agradaria creure que hi ha unes fonts eternes. Ja hi ha una atmosfera que fa que la visió sigui dolenta. Hauria preferit que hi hagués aire; en fi, nosaltres no dissenyem aquestes roques.

—Mai se sap —va dir el Kane filosofant de nou—. Potser aquesta és la idea que algú té del paradís.

—No té cap sentit parlar per parlar —els va aconsellar la Lambert—. Hauria pogut ser molt pitjor.

Després va estudiar la tempesta de fora. Tot anava il·luminant-se conforme s’aproximava l’albada.

—Per descomptat, prefereixo això a intentar aterrar en algun gegant gasós, on hauríem tingut vents de tres-cents quilòmetres per hora en períodes de calma, i gravetats de deu a vint vegades majors a les quals fer front. Almenys, podrem passejar-nos sense suport de generador i estabilitzadors. No sabeu com ens ha anat de bé.

—És curiós, però no em trobo gaire bé —va replicar la Ripley—. Preferiria estar a l’hiperson.

Un cos va frisar els seus turmells i ella es va ajupir per acaronar el llom del Jones. El gat roncà agraït.

El Kane va dir animat:

—Oasi o no, jo m’ofereixo per sortir primer. Vull tenir oportunitat de veure d’a prop al de la trucada misteriosa. Mai se sap què es pot trobar.

—Joies i diners? —va dir el Dallas, sense poder contenir un somriure; el Kane era un notable somiador.

Es va encongir d’espatlles.

—Per què no?

—Bé, ja ho he captat . D’acord.

Va quedar acceptat que el Dallas seria membre de la petita expedició. Va fer un cop d’ull al voltant del pont a la recerca d’un candidat que completés el grup:

—Véns tu també, Lambert?

La Lambert no va semblar gaire contenta.

—Bé. Però per què jo?

—Per què no tu? Ets la nostra especialista en orientació. A veure què tal ho fas sense els teus instruments.

Va engegar a caminar pel corredor i després es va detenir i va dir en to objectiu:

—Ah! Una altra cosa. Segurament ens trobarem davant un cadàver atrotinat i una balisa repetidor, o si no en aquests moments ja hauríem sentit a alguns supervivents. Però encara no podem estar segurs del que veurem. Aquest món no sembla pul·lular de vida, hostil o no, però no correrem riscos innecessaris. Traguem algunes armes.

Després va vacil·lar quan la Ripley es va apressar per reunir-se a ells.

—Tres és el màxim que poden sortir de la nau, Ripley. Tu hauràs d’esperar torn.

—No anava a sortir —li va dir la Ripley—. M’agrada estar aquí. Simplement, he fet ja tot el que calia. El Parker i el Brett necessitaran ajuda amb el treball delicat quan intentin arreglar aquells conductes.

Allà a la sala de màquines, feia massa calor malgrat els esforços de la unitat de refredament del remolcador. El problema es devia a la quantitat de soldadures que el Parker i el Brett havien de fer i al minúscul espai en què havien de treballar. L’aire prop dels termòstats romania comparativament fred, mentre que al voltant de la pròpia soldadura tot s’escalfava ràpidament.

El fonedor làser no era el problema. Generava un raig relativament fred. Però on el metall es fonia per formar un segell nou, generava calor, com a efecte secundari. Tots dos treballaven sense camisa i la suor corria pels seus torsos nus.

Per allà a prop, la Ripley es va recolzar contra una paret i es va valer d’una estranya eina per treure un panell protector. Complexos feixos de fils de colors i minúscules formes geomètriques van sortir a la llum. Dues petites seccions s’havien carbonitzat. Amb una altra eina, la Ripley va treure els components danyats i va buscar al sarronet que portava a sota d’una espatlla els recanvis adequats.

En el moment en què col·locava el primer d’ells en el seu lloc, el Parker va tancar el raig làser. Després, amb ull crític, va examinar la fusió.

—M’atreveixo a dir que no està malament. —Després es va girar per examinar la Ripley. La suor feia que la túnica se li apegués als pits.

—Eh! Ripley, tinc una pregunta per a tu.

Ella no va aixecar la mirada del seu treball. Un segon mòdul nou va entrar en el seu lloc, amb un espetec, al costat del primer, com una dent que es col·loca en la seva cavitat.

—Sí? Estic escoltant.

—Hem d’anar amb l’expedició o ens quedarem aquí fins que tot passi? Ja hem arreglat l’energia. La resta d’aquestes coses —i va indicar amb un ampli posat la desordenada cambra de màquines— són estètiques. Res que no pugui esperar uns quants dies.

—Els dos coneixeu la resposta —va dir la Ripley tornant a asseure’s i fregant-se les mans mentre els mirava—. El capità ha escollit a un parell, i això és tot. Ningú més podrà sortir fins que tornin a informar. Tres fora, quatre dins. Aquesta és la regla.

Després es va detenir en pensar sobtadament en alguna cosa i els va mirar intencionadament:

—Ah! A tu el que et porta de cap és una altra cosa, veritat? El que et preocupa és el que puguin trobar. O bé tots t’hem jutjat malament i realment ets un cercador de coneixements. Un veritable devot dedicat a eixamplar les fronteres de l’univers conegut.

—Diables, no! —va dir el Parker que no semblava ofès gens ni mica pel sarcasme de la Ripley—. Estic veritablement dedicat a eixamplar les fronteres del meu compte bancari. Així doncs… Què em dius d’un repartiment en cas de què trobin alguna cosa valuosa?

La Ripley semblava avorrida.

—No et preocupis. Els dos rebreu el que us correspongui.

Després va començar a buscar a la bossa d’eines cert mòdul en estat sòlid, per omplir l’última secció danyada de la paret de la nau.

—No treballo més —va anunciar el Brett sobtadament— fins que se’ns garanteixin parts iguals.

La Ripley va trobar la peça que buscava per col·locar-la a la paret.

—A cadascun de vosaltres el contracte us garanteix que rebreu una part de tot el que trobem. Tots dos ho sabeu. Ara, deixeu-vos d’històries i torneu a treballar.

Després es va donar la volta i va començar a assegurar-se de què els mòduls acabats de fixar funcionessin bé.

El Parker la va mirar durament i va obrir la boca per dir alguna cosa, però s’ho va pensar millor. Ella era l’oficial d’autoritzacions de la nau. Posar-se-la en contra no serviria de res. Li havia plantejat els seus arguments sense èxit. Més valia deixar les coses allà, per molta ràbia que sentís. Sabia procedir lògicament quan la situació ho exigia.

Amb violència va encendre el raig làser i va començar a segellar una altra secció del conducte trencat.

Brett, encarregat de l’energia de la soldadura, va dir sense dirigir-se a ningú en particular:

—Correcte.

En Dallas, el Kane i la Lambert van avançar per un estret corredor. Ara portaven botes, jaquetes i guants, a més dels seus pantalons aïllants de treball. Portaven pistoles làser, versions en miniatura del fonedor que estaven usant en Parker i en Brett.

Es van detenir davant una massissa porta, marcada amb símbols i paraules:

CÀMERA DE DESCOMPRESSIÓ: NOMÉS PERSONAL AUTORITZAT

Al Dallas sempre li resultava divertidament redundant l’advertiment, doncs a bord de la nau no podia haver-hi més que personal autoritzat, així que qualsevol autoritzat per estar a bord podia penetrar a la càmera de pressió.

El Kane va tocar un interruptor. Una petita tapa protectora va lliscar dins de la paret i va revelar tres botons ocults a sota. Els va prémer successivament.

Va haver-hi un grinyol i la porta es va obrir. Tots van entrar.

Set vestits hermètics es trobaven disposats a les parets. Eren voluminosos, incòmodes i absolutament necessaris per a aquell passeig si els càlculs de l’Ash sobre el que podia haver a l’exterior eren si més no aproximats. Es van ajudar els uns als altres a entrar en aquelles pells artificials i van revisar-se mútuament els aparells dels vestits.

Després, va arribar el moment de posar-se els cascs; això es va fer amb la deguda solemnitat i cura; cadascun, al seu torn, es va assegurar que tant ell com el seu vestit, estiguessin hermèticament segellats.

En acabat, el Dallas va revisar el casc del Kane, en Kane va revisar el de la Lambert i ella va revisar el del capità. Van dur a terme aquell joc amb la major serietat; els viatgers de l’espai semblaven tres simis que s’imitessin els uns als altres. Finalment es van ajustar els reguladors automàtics. Aviat els tres van estar respirant l’aire inert, però saludable, dels seus respectius tancs.

Amb una mà enguantada, el Dallas va activar el comunicador intern del casc:

—Estic transmetent. Em sentiu?

—Estem rebent —va anunciar el Kane, i després va fer una pausa per adaptar el volum del seu micròfon—. Em sents?

El Dallas va assentir amb el cap i es va dirigir cap a la Lambert que encara no havia parlat.

—Estic rebent —va dir, sense tractar d’ocultar el seu descontentament. No s’havia reconciliat amb l’idea de formar part de l’expedició.

Veig que no se t’ha passat l’emprenyada, Lambert —va dir el Dallas, provant d’animar-la—. Et vaig escollir per les teves habilitats, no pel teu alegre caràcter.

—Gràcies pel compliment —va dir ella secament—. Per què no has escollit a l’Ash o al Parker? Probablement a ells els hauria encantat venir.

—L’Ash ha de romandre a bord; ja ho saps. El Parker té feina a la sala de màquines i no podria orientar-se sense instruments ni en una bossa de paper. No m’importa si maleeixes cada pas que donis. Simplement assegura’t que trobem la font d’aquest maleït senyal.

—Sí, serà divertidíssim.

—Molt bé, entesos, llavors. Mantén-te lluny de les armes tret que jo et digui el contrari.

—Esperes trobar tipus amistosos? —va preguntar el Kane, dubtant.

—Hem de pensar positivament, i no negativament —va dir el Dallas, i després tocant-se els controls externs del vestit, va obrir un altre canal—. Ash què hi ets?

Va ser la Ripley la que va respondre:

—Va camí a la càmera de ciències. Dóna-li un parell de minuts.

—Amb cura —va dir el Dallas girant-se cap al Kane—. Tanca l’escotilla interna.

L’executiu va tocar els controls necessaris i la porta va lliscar darrera d’ells, fins a quedar tancada.

—Ara, obre l’exterior.

El Kane va repetir el procediment que els havia donat entrada a la resclosa. Després de prémer l’últim botó, va romandre dempeus juntament amb els altres i va esperar. Inconscientment, la Lambert es va arrambar contra la porta interna de la càmera, en reacció instintiva a tot allò desconegut que els esperava fora.

La comporta exterior va lliscar fins a quedar oberta. Núvols de pols i de vapor van aparèixer girant davant els tres éssers humans. La llum de la preaurora era del color d’una taronja cremada. No era el joliu i reconfortant color groc del sol, però el Dallas tenia esperances de què la cosa millorés quan el sol pugés més. Els donava llum suficient per veure, encara que no hi havia gran cosa a veure en aquell aire dens i ple de partícules.

Van sortir a la plataforma d’un ascensor que corria entre quatre xanques de suport. El Kane va tocar un altre interruptor. La plataforma va descendir, i uns sensors col·locats en el seu interior van indicar on estava el terra. Va computar la distància, i es va detenir quan la seva base semblava besar el punt més alt d’una pedra negra.

Encapçalats pel Dallas, més per hàbit que per un procediment formal, van avançar acuradament fins a arribar a la superfície mateixa. La lava era dura sota les seves botes. Vents amb força huracanada els assotaven mentre observaven el panorama escombrat pel vent.

De moment no van poder veure res més que el que passava entre les seves botes, formant part d’una boirina de color ataronjat i marró.

«Quin lloc tan depriment!», va pensar la Lambert. No era precisament aterridor, encara que la incapacitat de veure lluny sí resultava desconcertant. Li va fer pensar en una capbussada nocturna en aigües infestades de taurons. Mai se sabia el que podia sortir-li a un de les tenebres.

Potser estava prejutjant, però no li ho va semblar. En tota aquella terra no hi havia ni un sol color viu. Ni un blau, ni un verd; tan sols una contínua barreja de groc, ataronjat i marrons i grisos cansins. Res per animar l’ull mental que, al seu torn, pot tranquil·litzar els propis pensaments. L’atmosfera era del color gris d’un experiment fallit, el terreny del dels residus compactes d’una nau. Va sentir llàstima de tot el que pogués viure allà. Malgrat la falta de proves de cap mena, tenia la sensació de que res vivia aleshores en aquell món.

Potser no tingués raó. Potser aquell fos el concepte del paradís que pogués tenir alguna criatura desconeguda. Si aquest era el cas, va pensar que no li agradaria gaire la companyia de semblant criatura.

—En quina direcció anem?

—Què? —La boirina i els núvols s’havien barrejat amb els seus pensaments, però va aconseguir desfer-se d’ells.

—Per on tirem, Lambert? —va dir el Dallas, contemplant-la fixament.

—Estic bé. Estava encapficada. —En la seva ment havia visualitzat el seu lloc a bord del Nostromo. Aquell seient amb els seus instruments de navegació, tan sufocant i limitat en condicions normals, i ara li semblava un tros del paradís.

Va verificar una línia que hi havia en la pantalla d’un petit aparell que tenia subjecte a la seva cintura.

—Cap allà. En aquesta direcció —va dir, assenyalant.

—Et seguim —va dir el Dallas col·locant-se darrere d’ella.

Seguida pel capità i pel Kane, va tirar en mig de la tempesta. Quan van abandonar la massa protectora del Nostromo, la tempesta els va envoltar per tots costats.

Ella es va detenir, molesta, i va manipular els instruments del seu vestit.

—Ara no puc veure res.

La veu de l’Ash va sonar, inesperadament, al seu casc.

—Encén el cercador. Està sintonitzat amb la trucada d’auxili. Deixa’t guiar, i no interfereixis. Jo ja ho he arranjat tot.

—Ja està encès i sintonitzat —va respondre ella amb violència—. Creus que no sé fer la meva feina?

—No volia ofendre’t —va respondre el científic.

Ella remugà i començà a caminar entre la boirina.

En Dallas va parlar orientant-se al micròfon del seu casc:

—El rastrejador està treballant bé. Segur que ens sents bé, Ash?

Dins de la cambra de ciència a la part baixa de la nau, l’Ash va desviar la seva mirada de les figures enfosquides per la pols que s’allunyaven lentament i va contemplar el tauler brillantment il·luminat que tenia enfront. A la pantalla apareixien clares i nítides les imatges estilitzades. Va tocar un control i va sentir-se un lleu soroll quan la cadira va córrer lleugerament sobre els seus rails, alineant-se precisament amb la pantalla il·luminada.

—Et veig clarament fora de la bombolla. Et rebo alt i clar. Tinc bona imatge aquí a la pantalla. No crec que et perdi. La boira no és prou espessa, i no sembla que hi hagi gaires interferències aquí en superfície. A més, el senyal d’auxili està en una freqüència diferent, per la qual cosa no hi ha perill d’interferència.

—Em sembla perfecte —va dir la veu del Dallas, deformada pel micròfon—. T’estem rebent clarament. Cal que t’asseguris de què no es talla el canal. No volem perdre’ns aquí.

—El verificaré. Si és necessari us donaré instruccions a tots a cada pas. No es preocupeu, mentre no passi res.

—Bé, Dallas. Canvi i fora. —El Dallas va deixar obert el canal de la nau i va veure que la Lambert l’observava des del visor del seu vestit.

—Estem perdent el temps. Cal moure’s.

La Lambert es va girar sense dir ni una paraula, la seva atenció va tornar a concentrar-se en el rastrejador, i va engegar a caminar per fang tou. La gravetat lleugerament inferior eliminava el pes dels vestits i els tancs tot i que tots seguien preguntant-se per la composició d’un món tan petit que, tanmateix, podia generar tanta gravitació. Mentalment, El Dallas es va reservar temps per fer una anàlisi geològica profunda. Potser fos la influència del Parker, però la possibilitat de què aquell món contingués grans dipòsits de valuosíssims metalls pesants no podia passar-se per alt.

Per descomptat, la Companyia s’arrogaria tot el descobriment, doncs l’expedició s’havia fet amb equip de la Companyia i amb el temps de la Companyia. Però podria significar alguna generosa bonificació. La seva parada no intencional podia resultar profitosa, després de tot. El vent els empenyia, fustigant-los amb pols i pedretes com una pluja sòlida.

—No puc veure més enllà de tres metres en qualsevol direcció —va murmurar la Lambert.

—Deixa de queixar-te —es va sentir la veu del Kane.

—M’agrada queixar-me.

—Au va! Deixeu de portar-vos com canalla. Aquest no és el lloc.

—No obstant això, és un bonic llogarret —va dir la Lambert, sense deixar-se intimidar—. No espatllat per l’home ni per la naturalesa. Molt bon lloc per estar-s’hi… si fossis un roc.

—He dit que prou.

La Lambert va callar, però no va deixar de queixar-se entre dents. El Dallas podia ordenar-li deixar de parlar, però no deixar de rondinar.

De sobte, als seus ulls va arribar una informació que momentàniament va apartar les seves idees de les queixes sobre el lloc. Alguna cosa havia desaparegut de la pantalla del rastrejador.

—Què passa? —va preguntar el Dallas.

—Espera.

La Lambert va realitzar un lleuger ajust de l’aparell, amb dificultat, per causa dels guants voluminosos. La línia que havia desaparegut al rastrejador va tornar a aparèixer.

—L’havia perdut, ja la tinc de nou.

—Dificultats? —va sonar en el seu casc una veu llunyana. L’Ash manifestava la seva preocupació.

—Res important —li va informar el Dallas.

Lentament es va donar la volta, intentant localitzar alguna cosa sòlida a la tempesta.

—Segueix havent-hi molta pols i vent. Comença a fer-se borrosa la imatge del rastrejador. Per un segon, hem perdut la transmissió.

—Doncs aquí encara és clara —va dir l’Ash revisant els seus instruments—. No crec que sigui la tempesta. Potser esteu entrant en un gual. Això podria bloquejar els senyals. Aneu amb compte. Si la perdeu i no poden recuperar-la, feu que el rastrejador busqui el meu canal fins a la nau mentre recupereu la transmissió. Llavors tractaré de dirigir-vos fins a aquí.

—Ho tindrem present; però fins ara no és necessari. Et farem saber el que passi.

—D’acord. Fora.

De nou va regnar el silenci. Avançaven sense parlar a través d’un fang ataronjat carregat de pols.

Després d’una estona, la Lambert es va detenir.

—L’has perdut una altra volta? —va preguntar el Kane.

—No, però hem de canviar de direcció —va dir la Lambert fent un gest senyalant a la seva esquerra—. Ara per aquí.

Van seguir avançant per la nova ruta; tota l’atenció de la Lambert estava fixa en la pantalla del rastrejador, el Dallas i el Kane observaven la Lambert. Al seu voltant la tempesta va cobrar, momentàniament, major intensitat. Les partícules de pols feien sorolls insistents quan el vent les llançava contra el visor dels seus cascos, formant pautes mentals en els seus cervells:

—Tic, tic… deixeu-nos entrar… clic, cloc… deixeu-nos entrar, deixeu-nos entrar…

En Dallas es va estremir. Silenci, la desolació d’aquells núvols, l’halo ataronjat, tot començava a afectar-lo.

—Queda a prop —va dir la Lambert; els monitors del seu vestit momentàniament van informar al llunyà Ash d’una sobtada intensificació del seu pols—. Molt a prop.

Van seguir avançant. Alguna cosa va aparèixer en la llunyania, al capdavant, per sobre d’ells. L’alè del Dallas es va fer audible ara en breus panteixos, tant per l’emoció com pel cansament.

Desil·lusió… tan sols era una gran formació rocosa, grotesca i protuberant. Estava resultant atinat el diagnòstic de l’Ash sobre la possibilitat de què arribessin a un terreny més alt. Per un moment es van refugiar al costat del monòlit petri. Al mateix temps, la línia es va esvair del rastrejador de la Lambert.

—L’he perdut de nou —va informar als altres.

—Ens ho hem passat? —va preguntar el Kane estudiant les roques i tractant de veure per sobre d’elles.

—No, tret que el senyal sigui subterrani —va dir el Dallas, recolzant-se en la paret de pedra—. Podria estar darrera d’això.

I va colpejar la pedra amb el seu puny enguantat.

—Potser és tan sols un esvaïment temporal a causa de la tempesta. Quedem-nos aquí a l’aguait.

Van esperar en aquell lloc mentre descansaven recolzats contra la paret de pedra. Pols i boira udolaven al seu voltant.

—Ens hem quedat a cegues —va dir en Kane.

—Aviat clarejarà —va dir el Dallas ajustant-se el micròfon—. Ash, escolta’m. Quant falta per a l’albada?

La veu de l’oficial de ciències va arribar tènue, distorsionada pels sons atmosfèrics:

—El sol acabarà de sortir aproximadament en deu minuts.

—Podrem veure alguna cosa llavors.

—O a l’inrevés —va intervenir la Lambert que no tractava d’ocultar la seva falta d’entusiasme. Estava cansada i encara havien de localitzar la font del senyal. La seva debilitat no era física. La desolació i l’estranya coloració del lloc estaven afectant-la. Anhelava la neta i brillant familiaritat del seu tauler.

La claredat creixent no ajudava; en lloc d’aixecar el seu esperit, la sortida del sol els va alarmar en canviar el color ataronjat de l’aire per un vermell sang. Potser seria menys intimidador quan els febles estels estiguessin al capdamunt…

La Ripley es va passar una mà pel front i va deixar escapar un sospir de cansament. Va tancar l’últim panell de la paret en la que havia estat treballant després d’assegurar-se de què els nous components funcionaven bé i va deixar les eines en els compartiments de la seva bossa.

—Heu de poder arreglar la resta. Jo ja he acabat amb el treball delicat.

—No et preocupis. Ho aconseguirem —la va tranquil·litzar el Parker, mantenint un to acuradament objectiu. No va mirar en la seva direcció i va continuar concentrat en el seu propi treball. Encara estava pensant en la possibilitat de què ell i el Brett fossin deixats al marge del que es descobrís a l’expedició.

La Ripley va anar cap a l’escala més propera:

—Si trobeu dificultats i necessiteu ajuda, jo estaré al pont.

—D’acord —va dir el Brett en veu baixa.

El Parker la va veure allunyar-se i va observar la seva esvelta figura desaparèixer cap a dalt.

—Barjaula! —va murmurar.

L’Ash va prémer un control. Un trio de formes que es movien es van fer nítides i regulars, perdent el seu halo, quan el control de contrast va complir amb la seva funció. L’Ash va revisar els altres monitors. Els tres senyals dels vestits continuaven arribant-li clarament.

—Com van les coses? —va voler saber una veu per l’intercomunicador.

Ràpidament l’Ash va apagar la pantalla i va donar la seva resposta:

—Fins ara, tot bé.

—On estan? —va preguntar la Ripley.

—Apropant-se a la font d’emissió. Han arribat a un terreny rocós i el senyal de vegades es perd, però estan tan a prop que no veig com podrien despistar-se. Aviat tindrem notícies seves.

—I a propòsit d’aquest senyal, no hem rebut res nou encara?

—Encara no.

—Has tractat de transmetre per ECIU, per fer una anàlisi detallada? —va dir la Ripley, i en la seva veu va haver-hi un deix d’impaciència.

—Mira, estic tan ansiós de conèixer els detalls com tu. Però Mare encara no els ha identificat; així, per quins set sous cal que jo em capfiqui en això?

—T’importa si faig un cop d’ull?

—Estàs a casa teva —va dir l’Ash—. No hi farà cap mal, i ja saps què fer. Només informa’m en el moment en què trobis alguna cosa, si tens sort.

—D’acord. Si tinc sort.

I la Ripley va tallar.

Es va enfonsar una mica més profundament a la seva cadira del pont. Ara semblava estranyament espaiós, doncs la resta de la tripulació del pont era fora, i l’Ash a la seva cambra. En realitat, era la primera vegada que ella recordava haver estat sola al pont. Se sentia estranya, i no del tot tranquil·la.

Bé, si anava a prendre’s la molèstia de fer una anàlisi amb ECIU, havia de començar immediatament. En tocar un interruptor va omplir el pont amb els estranys gemecs de la tempesta. Es va apressar a baixar el volum; ja era prou pertorbador sentir allò a baix volum.

Fàcilment la Ripley podia assumir que allò fos una veu, com havia suggerit la Lambert; no obstant això, aquesta era una apreciació més fantàstica que científica. «Domina’t, dona! Mira què pot dir-te la màquina i deixa de costat les teves reaccions emocionals».

Conscient de com era d’improbable aconseguir alguna cosa allà on Mare no trobava res, va activar un panell que es feia servir poc. Però, com havia dit l’Ash, calia fer alguna cosa. No podia suportar estar asseguda, ociosa, en el pont buit. Els seus pensaments es tornaven incontrolables. Era millor fer alguna cosa inútil que no fer res.





IV


Mentre el sol ocult continuava pujant, el color vermell de l’atmosfera va començar a il·luminar-se. Ara era un groc mústic, brut, en lloc de la coneguda aurora brillant de la Terra; però ja era molt millor que l’anterior color.

La fúria de la tempesta s’havia reduït una mica i la pols omnipresent havia començat a assentar-se. Per primera vegada, els tres exploradors, amb els peus cansats, van poder veure uns quants metres més enllà. Durant un temps havien anat pujant. El terreny seguia sent irregular, però excepte els aïllats pilars de basalt, aquest seguia estant compost per colades de lava. Hi havia unes quantes protuberàncies agudes que en la seva majoria s’havien convertit en suaus corbes i barrancs a causa d’innombrables eons de vent continu i pols a l’aire.

En Kane anava al capdavant, seguit d’a prop per la Lambert. Ara esperava que ella anunciés en qualsevol moment haver recobrat el senyal. Va treure el cap per sobre d’una petita protuberància i va mirar al davant esperant veure més del que fins llavors havia trobat, com per exemple roques llises que conduïssin a un terraplè més alt.

En canvi, la seva mirada va descobrir una cosa completament diferent, tant diferent com per fer que els seus ulls s’engrandissin darrera del visor transparent del casc; Prou diferent perquè cridés davant del micròfon:

—SANT DÉU!

—Què passa? Quin proble…?

La Lambert es va detenir al seu costat, seguida pel Dallas. Tots dos van quedar tan sorpresos per aquella visió inesperada com el propi Kane.

Havien suposat que la trucada d’auxili era generada per maquinària d’algun tipus, però en els seus cervells no s’havien format cap quadre de la font transmissora. Havien estat massa ocupats amb la tempesta i amb la simple necessitat de mantenir-se units. Ara, davant la veritable font, considerablement més impressionant del que cap d’ells s’havia atrevit a pensar, ni temporalment, van perdre la seva objectivitat científica.

Era una nau, gairebé intacta, i més estranya del que cap d’ells hagués pogut imaginar. El Dallas no l’hauria titllat d’horrible, però era inquietant, d’una manera en què la simple tecnologia no ho hauria de ser. Les línies del massís aparell abandonat eren clares, però antinaturals, donant a tot el seu disseny una pertorbadora anormalitat.

S’elevava per sobre d’ells i sobre les roques circumdants. Pel que podien veure d’ella, van pensar que havia aterrat, en certa manera com el Nostromo, sobre la seva panxa. Bàsicament tenia la forma d’una «U» metàl·lica enorme, amb les dues banyes de la U lleugerament apuntant una cap a l’altre. Un dels braços era lleugerament més curt que l’altre, i més tort cap a dins. Si això es devia a danys o a algun concepte alienígena del que constituïa una grata simetria, no tenien manera d’esbrinar-ho.

En apropar-se més van veure que la nau es feia lleugerament més gruixuda a la base de la U, amb una sèrie de protuberàncies concèntriques, com a gruixudes plaques que s’elevaven cap a una cúpula final. El Dallas va arribar a la conclusió que les dues banyes contenien les seccions d’enginyeria i maquinària de la nau, mentre que el front més gruixut albergava les cabines, possiblement l’espai de càrrega i el pont. Pel que ells sabien, podia ser també a l’inrevés.

La nau jeia immòbil, sense donar cap senyal de vida o d’activitat. En aquella proximitat, la transmissió era eixordadora i els tres es van apressar a baixar el volum de les seves escafandres.

El metall del que estava construït el casc, fos quin fos, brillava amb la llum creixent d’una manera estranyament vidriosa, com donant a entendre que no hi havia allà cap aliatge fet per la mà de l’home. El Dallas ni tan sols estava segur que fos metall. La primera inspecció no va revelar res semblat a una juntura, una unió, un segell o algun altre mètode recognoscible d’unió de plaques o seccions separades. L’estranya nau produïa la impressió més aviat d’haver crescut allà que d’haver estat creada.

Per descomptat, tot allò era estrany; Sense tenir en compte quin havia estat el mètode de construcció, l’important era que indiscutiblement, era una nau.

Tan sorpresos s’havien quedat davant d’aquella visió inesperada que cap d’ells va pensar en cap moment en el que allò podia representar, tant pel que feia al salvament, com respecte a la bonificació.

Els tres van cridar al mateix temps davant dels seus micròfons:

—Sí, una espècie de nau! —En Kane ho repetia insensatament una vegada i una altra.

La Lambert estudiava la brillant lluïssor, gairebé humida d’aquells costats arrodonits i l’absència de tot tret exterior conegut i sacsejava el cap sorpresa.

—Estàs segur? Podria ser una estructura local… és fantàstic…

—No —va dir el Kane, l’atenció del qual estava fixa en les banyes bessones que formaven la part posterior del vehicle—. No està fix. Àdhuc suposant certs conceptes arquitectònics estranys, queda clar que no forma part del paisatge. És una nau, amb tota seguretat.

—Ash, pots veure això?

El Dallas va recordar que el científic podia veure clarament per mitjà dels visors dels seus respectius vestits i que probablement havia descobert la nau en el moment en què el Kane havia tret el cap per sobre d’aquella protuberància i va proferir el seu crit de sorpresa.

—Sí puc veure-la. No gaire clarament, però si el suficient com per donar-li la raó al Kane: és una nau.

La veu de l’Ash vibrava d’excitació dins dels seus cascs. De fet, es podria dir que l’oficial de ciències mai n’havia mostrat tanta.

—Mai havia vist una cosa igual. No us retireu, espereu un minut.

Van esperar mentre l’Ash estudiava les dades i feia un parell de ràpides preguntes al cervell de la nau.

—Tampoc Mare sap què és —va informar—. És una cosa completament desconeguda, i no correspon a res que hàgim vist abans. És tan gran com sembla des d’aquí?

—Més gran —va informar el Dallas—. És una construcció massissa i fins ara no hi ha petits detalls visibles. Si ha estat construïda a la mateixa escala que la nostra nau, els constructors han de ser increïblement més grans que nosaltres.

La Lambert va deixar escapar una rialleta nerviosa.

—Ja descobrirem si hi ha algun d’ells a bord per donar-nos la benvinguda.

—Estem a prop i alineats —va dir el Dallas a l’Ash, sense fer cas del comentari de la navegant—. Hauries de rebre el nostre senyal molt més clar. Què hi ha del d’auxili? Algun canvi? Estem massa a prop per saber-ho.

—No. Qui estigui transmetent està aquí dins, estic segur. Així ha de ser. Si estigués més lluny, mai l’hauríem rebut a través d’aquesta massa de metall.

—Si és metall —va dir el Dallas que continuava examinant l’estrany casc—. Gairebé sembla plàstic.

El Kane va frunzir l’entrecella.

—O és os —va suggerir un pensatiu Kane.

—Bé, suposant que la transmissió vingui de dins, què fem ara? —va voler saber la Lambert.

L’executiu va fer un pas endavant:

—Entraré a fer un cop d’ull i us informaré.

—No et retiris, Kane. No siguis tan refotudament imprudent. Un d’aquests dies et fotràs en una de bona.

—Jo vaig dins. Mireu, hem de fer alguna cosa. No podem quedar-nos aquí, esperant a què alguna aparició màgica surti de la nau volant pels aires.

—O esteu suggerint que no entrem?

—No, no. Però no hi ha necessitat d’apressar-se.

Després va afegir, dirigint-se al llunyà oficial de ciències:

—Encara pots veure’ns, Ash?

—Més feblement ara que esteu a sobre del transmissor —va ser la resposta—. Hi ha certa interferència inevitable. Però encara us sento clarament.

—Molt bé. No veig llums ni senyals de vida. Cap moviment com no sigui el de la maleïda pols. Aprofita la nostra posició en aquest angle de visió, a veure que capten els teus sensors a més distància. Potser descobreixes alguna cosa que nosaltres no podem veure.

Va haver-hi una pausa mentre l’Ash s’apressava a obeir l’ordre. Continuaven meravellats davant d’aquelles línies, elegantment corbades, de l’enorme nau.

—Ja ho he provat tot —finalment va informar el científic—. No estem equipats per a aquest tipus de problemes. Som un remolcador comercial, no una nau d’exploració. Necessitaria molts aparells cars, que no portem, per a una lectura apropiada.

—Així doncs… què pots dir-me?

—Des d’aquí, res, senyor. No he obtingut cap resultat i la font està emetent a tanta potència que no aconsegueixo una lectura acceptable. Senzillament, no tenim els instruments necessaris.

En Dallas va intentar dissimular el seu desencantament:

—Comprenc. De tota manera, no té pas gaire importància. Però segueix provant. I quan trobis alguna cosa, sigui el que sigui, ens ho fas saber. Especialment alguna indicació de moviment. No entris en els detalls. Al final ja farem les anàlisis.

—D’acord. Aneu amb compte.

—I ara, què fem, capità?

La mirada del Dallas va recórrer la longitud de l’enorme nau i després, es va girar per descobrir al Kane i a la Lambert observant-lo. L’executiu tenia raó, per descomptat. No bastava amb saber que aquella era la font del senyal. Calia seguir el rastre fins al generador, intentar descobrir la causa del senyal i de la presència de la nau en aquell petit món. No era raonable pensar si més no, que després d’haver arribat fins a allà, no explorarien les entranyes de la nau desconeguda.

Després de tot, la curiositat era el que havia mogut a la humanitat des del seu dessolat i poc important món, cap els abismes que separaven els estels. I també va recordar que la curiositat va matar (figurativament) al gat. Va arribar llavors a una decisió; l’única lògica.

—Des d’aquí, tot sembla força tranquil. Primer ens aproparem a la base de la nau. Després, si no passa res…

La Lambert el va mirar fixament…

—Després… Què…?

—Després… veurem.

Van caminar cap al casc; el rastrejador penjava inútilment del cinturó de la Lambert.

—En aquest punt —va començar a dir el Dallas en apropar-se a la corba de la nau— només puc pensar una cosa…

Lluny, a bord del Nostromo, l’Ash seguia acuradament cada paraula. De sobte, sense advertiment previ, la veu del Dallas es va esvair. Després va tornar, bastant forta, una vegada més, abans de perdre’s per complet. Al mateix temps, l’Ash va perdre el contacte visual.

—Dallas!

Frenèticament, l’Ash va manipular els botons del tauler, va moure interruptors i va donar més potència al ja esgotat micròfon.

—Dallas! Em copies? Us he perdut! Repeteixo, us he perdut…

Tan sols el constant brunzit termonuclear del sol local sonava queixós per la multitud d’altaveus…

Allà a dalt, prop del casc, l’escala colossal de l’estranya nau era més evident que mai. Es corbava sobre els exploradors, elevant-se sobre l’aire carregat de pols i fent l’efecte de ser més sòlida que la roca sobre la qual descansava.

—Encara no hi ha senyals de vida —va murmurar el Dallas, com per a si mateix, observant el casc—. Ni llums ni moviments.

Va fer un gest cap a la suposada proa de la nau.

—I no sé pas com s’entra. Intentem pujar per allà.

Mentre grimpaven acuradament entre roques estranyes i còdols solts, el Dallas va tenir consciència de com de petit el feia sentir l’estranya nau. No petit físicament, tot i que l’arc que cobria als tres humans els feia semblar nans, sinó insignificant a escala còsmica. La humanitat encara coneixia molt poc de l’univers; només havia explorat una fracció d’un dels seus racons. Era emocionant i produïa certa alegria especular sobre el que podia aguaitar allà a l’espera, en els negres abismes, quan algú es trobava a l’altre extrem d’un telescopi; una altra cosa molt diferent era fer-ho aïllat en un món petit i desagradable com aquell, davant una nau de fabricació no humana que, de manera inquietant, semblava una protuberància, no una màquina ordinària feta per manipular i superar les clares lleis de la física.

Va haver de reconèixer que això era el que més li preocupava de la nau. Si hagués estat formada per línies i composicions conegudes, llavors el seu origen no humà no hauria semblat tan amenaçador. Els seus sentiments no es reduïen a simple xenofòbia. Bàsicament, no havia esperat que l’estranya nau fos tan marcadament alienígena.

—Allà hi ha alguna cosa.

El Dallas va veure que el Kane assenyalava el casc davant d’ells. Es va dir a si mateix que era hora de deixar de costat tota especulació ociosa i enfrontar-se a la realitat.

Aquella estranya forma amb banyes era una nau espacial que, després de tot, només de manera superficial es distingia del Nostromo. No hi havia res maligne en el material del que estava feta, res sinistre en el seu disseny. Era resultat d’una tecnologia diferent, o possiblement d’ideals estètics diferents, o de qualsevol altra cosa. Vista de tal manera, la nau adquiria una espècie de bellesa exòtica. Sens dubte, l’Ash ja estaria morint-se de curiositat per l’estrany disseny de la nau i desitjant estar allà entre els seus companys.

En Dallas va advertir l’expressió fixa de la Lambert i va saber que almenys hi havia un membre de la tripulació que, sense vacil·lar, hauria canviat el seu lloc pel del científic.

El Kane havia assenyalat un trio de taques negres al costat del casc. En apropar-se, grimpant sobre les roques, les taques es van convertir en obertures ovals exhibint profunditat, a més d’alçada i amplada.

Finalment, es van trobar dempeus exactament a sota de les tres marques que es destacaven en el metall (o plàstic)… o quina cosa? De més a prop, es podien veure altres obertures secundàries, encara més fosques, sota els ovals exteriors. El vent llançava pols i grava cap a dins i fora de les obertures, senyal de què aquells buits portaven cert temps oberts.

—Sembla una entrada —va murmurar el Kane, amb les mans als malucs, mentre observava els orificis—. Potser aquesta sigui la idea que algú té d’una escotilla. Veieu les obertures internes darrere?

—Si són escotilles, per què tres tan juntes? —va dir la Lambert, mirant aquelles obertures amb desconfiança—. I per què obertes les tres?

—Potser als constructors els hi agrada fer les coses per trios —va dir el Kane encongint-se d’espatlles—. Si puc trobar algun, et prometo que li preguntaré.

—Molt foteta! —va dir la Lambert sense somriure—. D’acord, però per què deixar obertes les tres?

—No podem estar segurs que estiguin obertes —va dir el Dallas, fascinat pels ovals tersos, tan diferents a les protuberants entrades quadrades del Nostromo. En canvi, aquestes semblaven integrades a la textura del casc en lloc d’haver estat posteriorment obertes sobre la construcció mitjançant soldadures i segells.

—Quant a perquè estan obertes, si en realitat ho estan —va continuar el Dallas—, potser la tripulació va haver de sortir cames ajudeu-me.

—Però per a què calen tres escotilles?

El Dallas la va interrompre irritat.

—Com collons vols que ho sàpiga?

Immediatament va afegir:

—Ho sento… No ho havia d’haver dit això.

—Ho comprenc —va respondre ella i una altra vegada va somriure lleugerament—. Ha estat una pregunta ximple.

—És hora d’esbrinar algunes respostes.

Mantenint la mirada fixa en el pis, vigilant amb els còdols solts, el Dallas va avançar sobre una lleugera inclinació que conduïa a les obertures.

—Ja hem esperat bastant. Entrem… si podem.

—Potser aquesta sigui la idea que algú té d’un tancament —va dir Kane estudiant l’interior de l’obertura per la qual estaven entrant—. No és la meva idea.

El Dallas ja es trobava a l’interior.

—La superfície és ferma. La porta secundària o escotilla o el que sigui també està oberta.

Després, va fer una pausa:

—Aquí a l’interior hi ha una gran sala.

—Com és la llum? —va preguntar la Lambert, palpant la seva pròpia barra de llum col·locada en el seu cinturó a l’altre costat del de la pistola.

—Sembla que és suficient ara com ara. Estalvieu energia mentre pugueu. Entreu.

En Kane i la Lambert el van seguir, van entrar per un breu passadís i van sortir a una sala de sostre alt. Si hi havia màquines, controls o algun tipus d’instruments en aquella secció de la nau, segurament estarien ocults darrera de les seves parets grises. Allò s’assemblava notablement a l’interior d’una caixa toràcica humana; unes arrodonides abraçadores de metall abastaven el sostre, el pis i les parets. Una llum fantasmal arribava de l’exterior i dansava en les partícules de pols suspeses a l’aire gairebé immòbil d’aquell saló misteriós.

El Dallas va mirar interrogant al funcionari executiu.

—Què creus?

—No sé què pensar. Serà una sala pel carregament? O part d’un complicat sistema de seguretat? Sí, això ha de ser. Acabem de passar per una doble porta i aquest és l’autèntic clos.

—És massa gran per ser una cambra d’aire —va dir la veu de la Lambert, opaca darrera del casc.

—És només una suposició. Si els habitants d’aquesta nau són de la mateixa escala que nosaltres en proporció al nostre Nostromo, probablement necessitaran una cambra d’aquesta grandària. Però reconec que la idea d’un dipòsit de càrrega sembla tenir més sentit. Podria explicar la necessitat de les tres entrades.

Es va girar llavors i va veure al Dallas que s’inclinava sobre un forat negre al terra.

—Eh! Mira allà, Dallas! No pot veure’s què hi ha allà a baix, ni fins a on arriba.

—La nau segueix oberta a l’exterior i res sembla haver-se assabentat de la nostra entrada. No crec que hi hagi aquí ningú viu.

El Dallas es va llevar de la cintura la seva barra de llum, la va encendre i va dirigir cap avall el raig brillant.

—Veus alguna cosa? —va preguntar la Lambert.

—Sí, és clar —va respondre el Kane somrient—. Què vols que vegi, un conill amb un rellotge? —La seva veu era sarcàstica.

—No puc veure una merda —va dir el Dallas passejant la llum lentament d’un costat a un altre. Era un raig estret però poderós, capaç de mostrar qualsevol cosa que estigués a una distància raonable sota d’ells.

—Què és? —va dir la Lambert que s’havia quedat a una distància raonable de l’abisme—. Un altre dipòsit de càrrega?

—Des d’aquí no pot saber-se. Senzillament, descendeix. Veig parets llises fins a on arriba el meu raig de llum. No hi ha rastre d’abraçadores, d’un ascensor, d’alguna escala o d’algun mitjà per on descendir. No puc veure el fons; El meu llum no hi arriba. Ha de ser un passadís d’accés d’algun tipus.

Va apagar llavors el seu llum i es va apartar un metre del forat; després va començar a treure aparells del seu cinturó i de la seva motxilla. Els va deixar al terra, es redreçà i va fer un cop d’ull al voltant de la cambra grisa tènuement il·luminada.

—Bé, el que hi hagi a baix pot esperar. Primer mirarem per aquí. Vull assegurar-me que no hi haurà sorpreses. Potser trobarem una manera fàcil de baixar.

Va tornar a encendre el seu llum i va il·luminar les parets properes. Malgrat la seva semblança amb l’interior d’una balena, les parets romanien tranquil·litzadorament immòbils.

—Això s’estén… però no massa lluny. No us separeu per cap motiu fins a perdre el contacte visual. Per recórrer això ens caldran un parell de minuts.

En Kane i la Lambert van activar les seves barres de llum. Avançant en filera, van començar a explorar el vast saló.

Per onsevulla jeien dispersos fragments d’un material gris. Gran part es trobava enterrat sota minúscules dunes de pols i pedra tosca esmicolada que havia envaït la nau. En Kane no va fer cas a aquell material; buscava alguna cosa que estigués intacta.

La llum del Dallas es va posar inesperadament en una forma que no era part de les parets ni del sòl. Apropant-se, es va valer del seu raig per veure els seus contorns. Semblava un petit vas o àmfora de color marró i aspecte llefiscós. En apropar-se es va inclinar sobre la tapa trencada i esberlada i va il·luminar l’interior.

Buit.

Decebut, el Dallas es va apartar sorprès de què alguna cosa, pel que semblava, hagués romàs gairebé intacta, mentre altres substàncies més duradores s’havien desfet o esmicolat. Encara que, pel que sabia, la composició d’aquell vas podia posar a prova la capacitat de la seva pistola fonedora.

Es disposava ja a tornar al forat del terra, quan el seu llum es va posar en alguna cosa complexa i pel que sembla mecànica. Dins dels límits semi-orgànics de l’estranya nau, la seva aparença, tranquil·litzadorament funcional, va constituir un alleujament tot i que el disseny mateix fos totalment inexplicable.

—Aquí!

—Alguna cosa dolenta? —es va sentir la veu del Kane.

—No. He descobert un mecanisme.

La Lambert i el Kane van córrer per apropar-se-li; les seves botes van aixecar boirines de pols. Van unir els seus llums al del Dallas; tot semblava tranquil i somort, encara que el Dallas va tenir la impressió de què una lleu energia estava subtilment present darrera d’aquells panells de tan estranys contorns. I la vista d’una sola barra de metall que es movia contínuament d’un costat a un altre va ser la prova irrefutable de què hi havia vida mecànica, tot i que els sensors dels seus vestits no captaven cap so.

—Sembla que encara funciona. M’agradaria saber quant de temps porta treballant així —va dir el Kane mentre examinava fascinat, aquell aparell—. I també saber què fa.

—Jo puc dir-t’ho —va dir la veu de la Lambert.

La Lambert va confirmar el que el Dallas ja havia suposat. La Lambert empunyava el seu rastrejador, el mateix instrument que els havia conduït aquí des del Nostromo.

—És el transmissor. Una trucada automàtica de socors, tal com imaginàvem. Sembla net, per la qual cosa podria ser nou, tot i que jo diria que ha estat emetent aquest senyal durant anys —va dir encongint-se d’espatlles—, o potser dècades, o més temps encara.

El Dallas va fer passar un petit instrument sobre la superfície de l’estrany aparell.

—Repulsió electrostàtica. Això explica l’absència de pols. Llàstima! Aquí no entra gaire vent i l’altura de la pols ens hauria donat una clau sobre el temps que porta aquí la nau. Sembla portàtil.

Després va apagar el raig i va tornar a col·locar-se’l a la cintura.

—Algú més ha trobat res?

Tots dos van negar amb el cap.

—Simplement unes parets amb abraçadores i molta pols —va dir la veu del Kane, descoratjada.

—Cap indicació de cap altra obertura que condueixi a una altra part diferent de la nau? Cap altre forat al terra?

De nou, la doble resposta negativa.

—Aixi ens queda el primer forat; o intentar fer un clot a la paret més propera… Provem el primer, abans de començar a trencar coses.

Després, el Dallas va notar l’expressió del Kane:

—Vols abandonar?

—Encara no; voldré abandonar quan recorrem fins a l’últim centímetre d’aquesta cosa grisa sense trobar res més que parets nues i màquines segellades.

—Això no em preocuparia gens —va dir la Lambert amb accent sincer.

Van tornar sobre les seves passes i es van col·locar acuradament prop de la vora d’aquella obertura circular que hi havia al terra. El Dallas es va agenollar movent-se lentament amb el seu vestit, i va passar la seva mà per la vora de l’obertura.

—No puc tocar bé amb aquests maleïts guants, però tot sembla normal. Aquesta obertura sembla ser una part integrant de la nau. Havia pensat que potser havia estat fruit d’una explosió. Que aquesta era la causa de la trucada d’auxili.

La Lambert va estudiar el forat.

—Una descàrrega no hauria pogut fer un forat tan net com aquest.

—Fas el que sigui perquè els altres se sentin bé, veritat? —va dir el Dallas, descoratjat—. Segueixo pensant que és una part normal d’aquesta nau. Els costats són massa regulars àdhuc per a una detonació controlada, per potent que fos—. Tan sols donava la meva opinió.

—De totes maneres, hem d’anar a baix, ja sigui fent un forat a la paret o anant cap a enrere, per buscar una altra entrada.

Mirà cap al Kane, des de l’altre costat de l’avenc.

—Aquesta és la teva gran oportunitat.

L’executiu es va quedar indiferent.

—Si així ho vols… A mi em convé. Si em sento generós, fins i tot et parlaré dels diamants.

—Quins diamants?

—Els que trobaré brollant d’uns estranys cràters allà a baix.

I amb un posat va assenyalar el fons.

La Lambert li va ajudar a assegurar-se la baga del pit, va veure que l’arnés estava ferm sobre les seves espatlles i la seva esquena. Va tocar un pern de verificació, i va ser recompensada per un tènue «bip» a l’altaveu del seu casc.

Una llum verda es va encendre i després es va apagar al front de la seva unitat.

—Tenim energia. Estic llest —va dir, fent un cop d’ull al Dallas—. I tu?

—Un moment.

El capità havia assemblat un trípode de metall, traient-lo d’unes curtes potes. L’aparell semblava fràgil, massa prim per suportar el pes d’un home. En realitat, podia sostenir als tres sense ni doblegar-se.

Quan va estar muntat, el Dallas el va moure de manera que el seu vèrtex va quedar col·locat en el centre de l’avenc. Unes abraçadores van subjectar les tres potes al pont. De la petita corriola d’un cabrestant subjecte al vèrtex, sortia un prim cable. El Dallas manualment va desenrotllar un o dos metres de la brillant línia salvavides i va allargar-li un extrem al Kane. L’executiu va fixar el cable amb un mosquetó al pit del seu vestit, li va donar dues voltes per assegurar-lo i va deixar que la Lambert li ho revisés, penjant-se amb tot el seu pes. Es va sostenir fermament.

—No et desenganxis del cable per cap motiu —va dir el Dallas severament—. Àdhuc si veus piles de diamants brillant gairebé al teu abast.

Després va revisar la unitat de cable. En Kane era un bon oficial. La gravetat d’allà era inferior a la de la Terra, però més que suficient per acabar amb Kane en cas d’una caiguda. No tenia la menor idea de quant tros de xemeneia hi havia fins a les entranyes de la nau. O potser la xemeneia descendís passant per sota del casc, fins al terra. Aquell pensament va conduir a un altre i va fer somriure al Dallas. Potser, després de tot, en Kane trobarà els seus diamants.

—Has de sortir en menys de deu minuts —va dir, en el seu to més autoritari—. M’entens?

—Sí.

El Kane es va asseure acuradament, de tal manera que les cames li van quedar penjant dins del forat. Agafant el cable amb ambdues mans, es va empènyer i va quedar penjat del cable, a la meitat de l’obertura. El seu cos semblava embolicat en aire negre.

—Si no puges en deu minuts, jo tibaré de tu.

—Calma’t. Em portaré bé. A més, sé tenir cura de mi mateix.

En Kane havia deixat de balancejar-se de costat a costat, i ara penjava immòbil en el buit.

—Molt bé. Mantingues-nos informats durant el descens.

—D’acord.

En Kane va activar la unitat de descens. El cable es va desenrotllar silenciosament, fent-lo baixar per l’obertura. Balancejant les cames, va aconseguir fer contacte amb els costats llisos. Inclinant-se cap a enrere i impulsant els seus peus contra la muralla vertical, podia caminar cap avall.

Mantenint-se immòbil, va encendre la seva barra de llum i la va apuntar cap avall. Va veure deu metres de metall fosc abans de dissoldre’s en el no-res.

—Aquí fa més calor —va informar després d’una breu inspecció a l’equip sensorial del seu vestit—. Ha de ser aire calent que puja. Podria ser part del complex de màquines, si encara està funcionant. Ja sabem que alguna cosa està donant energia a aquest transmissor.

Impulsant-se amb els peus, es va apartar del mur i, estirant del cable, va començar a descendir ja de seguit.

Després de diversos minuts de baixar arrambant-se a la xemeneia es va detenir per recobrar l’alè. Feia cada vegada més calor conforme descendia. El sobtat canvi era tota una prova per al sistema de refredament del seu vestit, tot i que la unitat del seu casc mantenia clar el visor. La seva respiració li sonava més alta dins del casc, i es va preocupar pel que poguessin sentir la Lambert i el Dallas. No volia que li ordenessin pujar.

Inclinant-se cap a enrere, va mirar cap amunt per veure la boca del forat, un rodó cercle de llum emmarcat de negre. Va aparèixer un punt també negre, que va enfosquir el marc negre. Una llum llunyana dins del punt, li va semblar el reflex de quelcom brillant i llis.

—Estàs bé allà a baix?

—Molt bé, No obstant això, fa calor. Puc veure’t. Encara no he arribat al fons.

Va aspirar una profunda alenada d’aire i després una altre, hiperventilant-se. El regulador del tanc va xerricar, com protestant.

—Aquesta tasca és feixuga. No puc xerrar més.

Doblegant els genolls, amb els peus es va apartar novament de la paret, desenrotllant més cable; ja havia guanyat certa confiança pel que feia al medi. La xemeneia seguia baixant contínuament. Fins ara no havia mostrat cap inclinació ni canvi de sentit. No li preocupava que arribés a eixamplar-se.

La següent vegada es va impulsar més fortament amb els peus i va començar a girar més i més ràpid tot penjant de la corda, caient cada vegada amb major velocitat a les tenebres. La seva barra de llum il·luminava a baix. Seguia sense revelar res més que la mateixa nit monòtona i invariable, sota d’ell.

Sense alè, va fer una pausa en el seu descens per inspeccionar els instruments del seu vestit.

—És interessant —va dir davant el micròfon—. Estic per sota del nivell del terra.

—Et captem —va replicar el Dallas. Pensant en mines, va preguntar:

—Algun canvi al teu al voltant? Les mateixes parets?

—Fins a on puc veure, sí. Quant cable em queda?

Va haver-hi una breu pausa mentre el Dallas revisava el cable que quedava al rodet.

—Encara bastant. Més de cinquanta metres. Si la xemeneia segueix descendint, haurem d’ajornar això fins a què puguem portar més material de la nau. No m’ho pensava pas que descendís tant.

—Per què?

La veu del Dallas va ser la d’un home pensatiu.

—La nau deu estar totalment desproporcionada.

—En comparació a què? I respecte a quina idea de la proporció?

En Dallas no va tenir resposta per a això.

La Ripley hauria abandonat la investigació si hagués tingut alguna cosa millor a fer. Però no la tenia. Treballar davant el tauler d’ECIU era millor que passejar-se per una nau buida o contemplar els seients que l’envoltaven.

Inesperadament, una realineació de prioritats en les seves preguntes va provocar algun efecte en el dipòsit brobdingnagià[10] automàtic d’informació de la nau. El resultat va aparèixer tan sobtadament que ella va estar a punt d’esborrar-lo i continuar amb la següent sèrie abans d’adonar-se de què havia rebut una resposta amb sentit. Va pensar: «El dolent de les computadores és que no tenen sentit de la intuïció, tan sols sentit deductiu». Calia plantejar la pregunta exacta.

La Ripley va estudiar la resposta àvidament, va arronsar l’entrecella i va buscar amb més profunditat. De vegades, Mare podia ser evasiva sense proposar-s’ho. Calia saber destriar subtilment les confusions.

No obstant això, aquella vegada la lectura era suficient i clara; no deixava lloc a equívocs. Tot i que a la Ripley li hagués agradat que n’hi hagués. Va donar un copet a l’aparell d’intercomunicació. Una veu li va respondre immediatament.

—Sala de ciències. Què passa, Ripley?

—Això és urgent, Ash.

La Ripley parlava entretalladament:

—Finalment he obtingut alguna cosa del Banc, per via d’ECIU. Pot haver sortit espontàniament. No ho sé, però això no importa.

—Felicitats.

—Oblida’t d’això —va tallar la Ripley, preocupada—. Pel que sembla, Mare ha desxifrat una part de la transmissió estranya. No està segura, però ha jutjar pel que he vist, molt em temo que aquesta transmissió no és un S.O.S.

Allò va fer emmudir a l’Ash, però només per un moment. Quan va contestar, la seva veu era tan controlada com sempre, malgrat la importància de l’anunci de la Ripley. Ella es feia creus de l’autocontrol de l’Ash.

—Si no és una crida d’auxili, llavors, què és? —va preguntar l’Ash quedament—. I per què estàs tan nerviosa? Estàs nerviosa, veritat?

—Pots apostar el que vulguis! Pitjor que nerviosa, si Mare té raó; ja que com t’he dit, no està segura. Però creu que aquest senyal pot ser un advertiment.

—Quina classe d’advertiment?

—Què més dóna?

—No hi ha raó per cridar.

La Ripley va respirar un parell de vegades i va comptar fins a cinc.

—Hem de posar-nos en contacte amb ells! Han de saber això immediatament!

—D’acord —va convenir l’Ash—. Però serà inútil. Quan han entrat en la nau alienígena, els hem perdut per complet. Des de fa una estona no estic en contacte amb ells. La combinació de la proximitat del transmissor estrany i la composició peculiar del casc de la nau han impedit restablir la comunicació, i creu-me, Ripley, ho he intentat.

El següent comentari de l’Ash va sonar com un repte:

—Pots intentar comunicar-te amb ells, si tu vols. Jo t’ajudaré en tot el que pugui.

—Mira, no estic dubtant de la teva competència. Si tu dius que no podem posar-nos en contacte amb ells és que no podem, però maleït sia! Hem d’informar-los!

—Què suggereixes?

La Ripley va vacil·lar i després va dir amb fermesa:

—Els hi aniré al darrera. Els hi diré en persona.

—No crec que sigui possible.

—És una ordre, Ash?

Ella sabia que en una situació d’emergència d’aquella índole, el científic era d’un grau superior al seu.

—No, és qüestió de sentit comú. Ho pots entendre? Fes servir el cap Ripley —va dir l’Ash—. Ja sé que no et caic bé, però intenta veure això racionalment. No podem treure de la nau més personal. Amb tu i amb mi, a més del Parker i en Brett, tenim ara la mínima capacitat d’enlairament; tres fora i quatre dins. Aquestes són les regles. Per això ens va deixar el Dallas a nosaltres a bord. Si corres darrera seu per alguna raó, ens quedarem aquí atrapats fins que algú torni. I si ningú torna, tampoc sabrà ningú que ha passat aquí.

L’Ash va fer una pausa i després va afegir:

—A més, no hi ha cap raó per pensar res dolent. Probablement estan bé.

—D’acord —va reconèixer la Ripley, de mala gana—. Tens raó, però aquesta és una situació d’emergència. Segueixo pensant que algú hauria d’anar-los a buscar .

La Ripley mai havia sentit sospirar a l’Ash, i tampoc aquesta vegada el va sentir, però li va donar la impressió d’un home resignat a enfrontar-se a grans alternatives.

—Quin sentit tindria? —va dir l’Ash en to objectiu, com si fos la cosa més òbvia del món—. En el temps que es necessitaria perquè un de nosaltres arribés fins a allà, ja sabrien que es tracta d’un advertiment. Tinc raó o no?

La Ripley no va contestar; senzillament es va quedar asseguda mirant fixament a l’Ash a través del monitor. El científic la va mirar pausadament en resposta. El que la Ripley no va poder veure va ser el diagrama que hi havia en el monitor del seu tauler, i li hauria semblat de gran interès…





V


Refet pel breu descans, el Kane va tornar a apartar-se amb els peus de la llisa xemeneia, i va continuar descendint. Va tornar a allunyar-se, empenyent-se amb els peus i va esperar fins que les seves botes fessin contacte amb la paret. Però no van fer contacte, i van seguir penjant en el buit. Les parets de la columna s’havien esvaït. Estava penjant a l’aire, d’un extrem del cable.

Va pensar: «Alguna classe de sala, potser una altra cambra com la gran de dalt»; fos el que fos, havia descendit fins al fons de la xemeneia. Respirava entretalladament per l’esforç del descens i per la calor, cada vegada més intensa.

Era curiós, però la foscor semblava fer-se més densa al seu voltant ara que havia sortit de la xemeneia que quan havia estat descendint dins dels seus estrets confins. Va pensar en el que podia haver a baix, fins a on podria descendir i en què li ocorreria si s’arribés a trencar el cable. «Calma, Kane», es va dir, «segueix pensant en diamants, grans, de moltes cares, nets, impecables i de molts quirats. No pensis en aquesta negror, en aquesta boira en la què estàs girant, que fa pensar en fantasmes i porta records sinistres i…».

Maleït sia! Ho estava fent de nou.

—Pots veure alguna cosa?

Sobresaltat, va fer una estrebada del cable i novament va començar a gronxar-se. Es va valer del mecanisme per a estabilitzar-se, i es va aclarir la gola abans de replicar. Havia de recordar que no estava sol. El Dallas i la Lambert l’esperaven allà a dalt, no gaire lluny. I una mica al sud-oest de la nau abandonada estava el Nostromo, ple de cafè, de grates olors ben conegudes i de les comoditats pròpies del son profund.

Durant un instant es va trobar desitjant desesperadament estar allà, una vegada més a bord del Nostromo. Després es va dir que al remolcador no hi havia diamants, i certament no hi havia glòria. I encara podia trobar totes dues coses aquí.

—No veig res. Sota meu hi ha una caverna o una sala. He sortit de la xemeneia.

—Una caverna? Conserva el cap, Kane, encara estàs a la nau.

—De debò? Recordes el que dèiem a la xemeneia? Potser tinguin raó, al cap i a la fi.

—Llavors, en qualsevol moment pots trobar-te nedant entre els teus maleïts diamants.

Tots dos van riure entre dents; el riure del Dallas va sonar buit i distorsionat pels altaveus dels cascs. En Kane va espolsar-se una mica la suor que li perlava el front. Això era el dolent dels vestits. Mentre el mantenien a un fresc tot anava bé, però quan es començava a suar no es podia netejar res més que el visor.

—Bé, potser no és una caverna, però aquí fa una calor com la dels tròpics.

Inclinant-se lleugerament, va revisar els instruments del seu cinturó. Es trobava molt per sota de la superfície, així que podia estar en una caverna, però fins llavors no havia trobat res que l’indiqués que estava fora de les entranyes de la nau.

Només hi havia una manera de descobrir-ho: arribar al fons.

—Com està l’aire allà a baix, a més de calent?

Una nova comprovació, donà diferents lectures aquesta vegada.

—Molt semblant al d’allà fora. Alt contingut de nitrogen i poc o cap oxigen. Les concentracions de vapor d’aigua encara són més altes aquí sota per l’augment de la temperatura. Prendré una mostra, si voleu. L’Ash es divertirà amb ella.

—No et preocupis ara per això. Segueix endavant.

En Kane va activar un interruptor. El seu cinturó va registrar la composició atmosfèrica aproximada, al seu nivell. Allò podria interessar molt a l’Ash, encara que agafar una mostra hagués estat millor. Sempre esbufegant, el Kane va activar la unitat del seu pit. Amb un confiat brunzit, va seguir baixant-lo lentament. Se sentia més solitari que caient a través de l’espai. Girant lentament al desenrotllar-se el cable, travessava unes tenebres totals; no hi havia a la vista cap estel o nebulosa.

L’afable negror l’havia tranquil·litzat, tant que va sentir un sotrac quan les seves botes van topar amb una superfície sòlida. Remugà, sorprès i gairebé va perdre l’equilibri. Recobrant l’aplom, es va redreçar i va desactivar la unitat de descens.

Estava preparant-se per desenganxar el cable quan va recordar la indicació del Dallas. Seria difícil i compromès explorar arrossegant la cordada, però al Dallas li donaria un atac si descobria que s’havia desenganxat. Així doncs, hauria d’arreglar-les el millor que pogués i pregar que el cable no s’encallés amb res allà sota.

Respirant ara amb més facilitat, va encendre la seva barra de llum i les llums del seu vestit en un esforç per descobrir quelcom del que l’envoltava. Instantàniament, va quedar clar que la suposició de què es trobava en una caverna havia estat tan desencertada com emocional. Evidentment era una altra cambra de l’estranya nau.

Per la seva aparença, per les nues parets i l’alt sostre, va suposar que seria un dipòsit de càrrega. La llum passava a través d’estranyes formes i formacions que podien ser part integrant de les parets, o bé alguna cosa subjecta a elles. El seu aspecte era tou, gairebé flexible, en contrast amb la sòlida aparença de les costelles que reforçaven les parets dels corredors i de la cambra. Cobrien les parets del sostre al pis, neta i ordenadament.

I tanmateix, no li feia l’efecte de què fos res emmagatzemat. Hi havia massa espai malbaratat en aquella cambra. Per descomptat, fins que no tingués alguna idea del que eren aquelles protuberàncies, era absurd fer suposicions sobre el motiu d’aquell estrany mètode d’emmagatzemar la càrrega.

—Estàs be allà a baix, Kane? —va dir la veu del Dallas.

—Sí, m’agradaria que veiéssiu això.

—Veure què? Què has trobat?

—Encara no estic segur; però és estrany.

—De què estàs parlant? —Va haver-hi una pausa—. Kane, has de parlar més clar. «Estrany» no ens diu gaire cosa. Tota aquesta nau és estranya, però no és així com hem de descriure-la en l’informe oficial.

—Molt bé. Estic en una altra gran càmera com la de dalt, però hi ha alguna cosa a totes les parets.

Mantenint la seva barra de llum encesa enfront d’ell, brandant-la inconscientment com una arma, va caminar fins a la paret més propera i va examinar les protuberàncies. Més d’a prop, va comprendre que no eren part de l’estructura del casc. No només això, sinó que li van semblar orgàniques.

A dalt, el Dallas va mirar a la Lambert.

—Quant falta per a la posta de sol?

Ella va mirar els seus instruments i va tocar breument un control.

—Vint minuts.

Va acompanyar les seves paraules amb una mirada significativa. El Dallas no va fer comentaris; va fixar la seva atenció al negre cercle de la xemeneia i va continuar mirant cap avall, encara que no pogués veure res.

Un raig de la barra de llum del Kane va revelar més coses dels estranys objectes apilats al terra, al bell mig de la cambra. Va avançar cap a ells i va fer marrada mentre els examinava d’un en un, revisant espècimens individuals. Cadascun media aproximadament trenta centímetres, eren de forma ovoide i semblaven com de cuir. Prenent un a l’atzar, va enfocar la seva llum sobre ell, i la va mantenir allà. La il·luminació no li va mostrar res nou, ni va semblar tenir cap efecte sobre l’òvul.

—Per descomptat, és algun tipus de zona d’emmagatzematge.

No va rebre cap resposta pels altaveus del seu casc.

—M’atreveixo a dir amb seguretat que és una zona d’emmagatzematge. Em sentiu?

—Molt clarament —va dir el Dallas—. Estàvem escoltant, això és tot. Dius que estàs gairebé segur que és una zona d’emmagatzematge?

—Exactament.

—Tens alguna evidència que recolzi aquesta suposició, a més de la seva grandària i de la seva forma?

—És clar. Aquestes protuberàncies de la paret també estan a terra, i no formen part de la nau. Tot el lloc està ple d’elles. Semblen de cuir. En realitat, s’assemblen una mica a aquell gerro que has trobat a dalt, però són molt més toves. I també semblen segellades, mentre que allò de dalt està buit. Estan arrenglerades d’acord amb cert concepte de l’ordre, encara que sembla haver-hi molt espai malbaratat.

—Vaja un carregament, si és això el que és en realitat! Pots veure alguna cosa en aquests objectes? —va dir el Dallas, recordant la forma del vas buit que havia trobat.

—No et retiris. Miraré més d’a prop.

Deixant encesa la barra de llum, el Kane es va aproximar a l’espècimen que havia estat estudiant, va estendre la seva mà enguantada i el va tocar. No va passar res. Inclinant-se, va palpar els seus costats, i després la seva part superior. A la superfície no va veure res que semblés una nansa ni cap escletxa.

—Produeix una sensació estranya, fins i tot a través dels guants.

De sobte, la veu del Dallas va revelar preocupació.

—Simplement, t’he preguntat si podies veure què hi ha dins; no intentis obrir-ho. No sabem què pot contenir.

Kane va examinar l’objecte de més a prop. No havia canviat ni mostrava cap reacció a les seves manipulacions, encara que ell l’havia estirat i palpat.

—Contingui el que contingui, està ben segellat.

Girant-se cap a una altra banda, va dirigir el seu raig de llum sobre la filera d’òvuls.

—Potser hi ha algun que s’hagi trencat o que hagi vessat alguna cosa.

Al tènue reflex de les llums del seu vestit, un petit bony va aparèixer silenciosament en la tersa superfície de l’ou que el Kane havia tocat; després va aparèixer una segona erupció, seguida d’unes altres, fins que va quedar cobert d’elles.

—Tots són iguals —va informar el Kane al Dallas i a la Lambert—, no es veu cap costura ni esquerda en cap d’ells.

Distret, va tornar a il·luminar l’exemplar amb el que havia estat experimentant; llavors, es va inclinar cap a endavant i va mirar, incrèdul, allò que tenia davant dels ulls.

La superfície opaca de l’oval s’havia tornat translúcida; mentre el Kane seguia mirant-la amb els ulls cada vegada més oberts, la superfície va continuar aclarint-se, fins a tornar-se tan transparent com el cristall. Apropant-se, el Kane va apuntar el seu llum a la base de l’objecte, i el va mirar fixament, gairebé sense respirar, mentre una forma es veia cada cop amb més definició dins d’aquell recipient oval.

—Déu meu…!

—Què passa, Kane? Què ocorre allà a baix? —va dir el Dallas, esforçant-se per no cridar.

Un petit malson era ara clarament visible dins de l’ovoide. Estava netament plegat sobre si mateix, i semblava fet d’una carn filigranada, semblant al cautxú. Al Kane li va semblar un episodi de delirium tremens arrencat de la ment d’algú, que havia cobrat solidesa i forma.

La cosa tenia, bàsicament, la forma d’una mà amb molts dits. Els dits, llargs i ossuts, estaven doblegats cap al palmell. S’assemblava molt a la mà d’un esquelet, de no ser pels dits extres. Alguna cosa brollava del centre del palmell, com un curt tub. Una cua musculosa estava enrotllada sota la base de la mà. Al dors, va aconseguir veure una forma ombrívola i convexa, que li va semblar un ull vidriós.

Quin ull…! Si era realment un ull i no senzillament una excrescència brillant. Caldria veure’l més d’a prop. Malgrat la sensació de repugnància que sentia a les seves entranyes, el Kane es va apropar més encara i va aixecar la llum per veure-ho tot millor. L’ull es va moure i va mirar al Kane.

L’oval va esclatar. Projectada cap a endavant per un sobtada i enèrgica fuetada de la cua, la mà es va obrir i es va llançar contra ell. El Kane va aixecar la mà per protegir-se. Massa tard. Aquell ésser es va enganxar al seu visor. El Kane va poder fer una mirada d’a prop a l’horripilant tub, que s’enroscava al centre del palmell, i que copejava el visor de vidre a uns centímetres del seu nas. Alguna cosa va començar a brunzir, i el material del visor va començar a fondre’s. Presa del pànic, el Kane va intentar deslliurar-se de la criatura.

Tot de gasos van passar a través del seu visor. Una atmosfera estranya, freda i dura barrejada amb aire respirable. El Kane va sentir que s’afeblia, i va continuar estirant feblement de la mà. Alguna cosa empenyia insistentment els seus llavis.

Presa del màxim horror, el Kane va avançar vacil·lant per la cambra, tractant d’arrencar-se aquella abominació. Uns dits llargs i sensitius havien passat pel visor obert. Es van estendre cap al seu cervell i als costats de la seva cara, mentre aquella cua gruixuda lliscava lliure al seu voltant, enroscant-se finalment com una serp al seu coll.

Podent amb prou feines respirar, amb aquell horrible tub en forma de cuc que lliscava per la seva gola, el Kane va ensopegar amb els seus propis peus, va vacil·lar i, finalment, va caure d’esquena.

—Kane… Kane… Pots sentir-me? —va dir el Dallas, que suava dins del seu vestit—. Kane, contesta!

Silenci.

El Dallas va meditar un moment; després va parlar:

—Si no pots usar el teu comunicador, fes-me dos bips amb la teva unitat de rastreig.

Després va mirar a la Lambert, que podia rebre el senyal. Ella li va donar un temps raonable, abans de sacsejar el cap, lentament.

—Què creus que passa? —va preguntar.

—No ho sé, no ho sé. Potser ha caigut i ha danyat les cèl·lules d’energia.

Després el Dallas va vacil·lar:

—No pot o no vol contestar. Crec que el millor serà que tibem d’ell.

—No és una mica prematur? També jo estic preocupada però…

Va veure una mirada terrible en els ulls del Dallas. Quan el Dallas va veure que la Lambert el mirava fixament, va aconseguir calmar-se:

—Estic bé, estic bé —va dir, fent un ampli gest indicant les parets—. Tot aquest lloc m’ha aclaparat durant un moment, això és tot. Però segueixo creient que hem de tibar d’ell.

—L’arrencarem del terra; si no espera la nostra estrebada podem fer-li mal, especialment si ha caigut i està arraulit. Si realment no li passa res greu, mai sabrem què ha passat.

—Torna a intentar comunicar-te.

La Lambert va tornar a encendre el seu propi comunicador:

—Kane… Kane… Maleït sia! Contesta!

—Segueix provant.

Mentre la Lambert seguia trucant a voltes, suplicant o amenaçadora, el Dallas va arribar a la xemeneia i va examinar el cable. Es va moure feblement a la seva mà. Massa feblement; va estirar d’ell, i un metre de cable va pujar sense la resistència esperada.

—El fil no fa força —va dir, mirant a la Lambert.

—I el Kane no respon, no vol o no pot. Creus que s’ha deixat anar? Ja sé el que li has dit, però ja saps com és. Probablement ha pensat que no ens adonaríem d’una reducció temporal de la tensió del cable. Si ha descobert alguna cosa i creu que el cable no li arribarà o que pot travar-se, el crec molt capaç d’haver-se’n deslliurat.

—No m’importa el que hagi trobat. Em preocupa que no respongui.

El Dallas va encendre el motor del muntacàrregues.

—Ho sento si pren mal. Si no li passa res a ell ni al seu equip, li faré desitjar no haver-se deixat anar.

Un toc a un altre interruptor i la politja va començar a embolicar cable. El Dallas l’observava amb mirada intensa, i es va relaxar una mica quan va veure que després d’enrotllar-se un parell de metres, la línia es posava tibant. Com era d’esperar, el retorn del cable va ser més lent.

—Hi ha a pes a l’extrem. El portarà.

—S’ha travat amb alguna cosa?

—Podria passar. Però segueix enrotllant, només que una mica més lentament. Si s’hagués travat i estigués arrossegant quelcom més a part del Kane, el pes faria l’ascens més lent encara. Crec que el tenim, però que no pot contestar.

—I si no vol pujar i fa servir la seva unitat de pit per intentar descendir?

El Dallas va moure el cap.

—No pot ser —va dir assenyalant el muntacàrregues—. El comandament principal del cable anul·la la unitat i l’equip portàtil que duu. Pujarà, li agradi o no.

La Lambert mirava expectant per la xemeneia, cap avall.

—Encara no puc veure res.

Una barra de llum va il·luminar una porció del forat. El Dallas la va enfocar cap a les parets llises.

—Jo tampoc. Però el fil segueix pujant.

L’ascens continuava, mentre ambdues figures esperaven silenciosament que aparegués alguna cosa dins del cercle de llum del Dallas. Van transcórrer diversos minuts abans que el feix de llum fos trencat pel que ascendia de les profunditats.

—Aquí ve.

—No es mou.

La Lambert buscava ansiosament un gest o moviment de l’ombra que s’apropava, encara que fos un gest obscè, alguna cosa; però el Kane no es movia; el trípode es va inclinar lleugerament cap avall en enrotllar els últims metres del cable.

—Prepara’t a agafar-lo si cau del teu costat.

La Lambert es va preparar al costat oposat de la xemeneia.

Finalment, va aparèixer el cos del Kane, gronxant-se lentament a l’extrem del cable, penjat inert en la llum somorta.

En Dallas va estirar els braços per sobre del forat intentant agafar el cos immòbil de l’executiu, per l’arnés del pit. La seva mà ja gairebé feia contacte quan va notar una criatura grisa, igualment immòbil, dins del casc, que envoltava el cap del Kane. Va retirar la seva mà estesa, com si s’hagués cremat.

—Què passa? —va preguntar la Lambert.

—Mira! Hi ha una cosa a la seva cara, dins del casc.

La Lambert va voltar arran del forat.

—Què és…? —va començar a dir, i després va tenir la primera vista d’aquella criatura, netament introduïda en el casc com un mol·lusc dins la seva closca.

—Déu meu!

—No ho toquis! —va ordenar el Dallas, estudiant el cos inert del seu company.

Després, per provar va agitar una mà davant d’aquella cosa apegada al rostre del Kane; no es va moure. Preparant-se per saltar cap a enrere i córrer, va acostar la mà cap a allò. La seva mà es va moure prop de la base del casc i després cap a una protuberància en forma d’ull, del dors. La bèstia no va semblar assabentar-se, i no va donar un altre senyal de vida que una lenta pulsació.

—És una cosa viva! —va dir la Lambert, l’estómac de la qual estava regirant-se. Se sentia com si acabés d’empassar un litre de les deixalles semi-reciclades del Nostromo.

—No es mou, però crec que té vida. Agafa al Kane dels braços, i jo l’agafaré de les cames. Hem d’intentar treure-li això.

La Lambert es va apressar a obeir; va fer una pausa i després va mirar vacil·lant al Dallas.

—Com l’agafo dels braços?

—Oh, diables! Vols canviar?

—Sí.

En Dallas va canviar el lloc amb ella. En fer-ho, li va semblar veure moure’s un dit de la mà del Kane, molt lleugerament, però no n’estava segur.

Va començar a col·locar-se sota dels braços del Kane; va sentir el pes mort, i va vacil·lar.

—Així mai aconseguirem portar-lo a la nau. Agafa’l d’un costat, i jo l’agafaré de l’altre.

—D’acord.

Acuradament van donar la volta al cos de l’executiu, deixant-lo sobre un costat; la criatura no va caure del casc. Va romandre fixa al rostre del Kane, tan fermament com quan aquest estava jagut d’esquena.

—No funciona. Només tenia l’esperança. En realitat, ja m’ho pensava que no cauria. Portem-lo a la nau.

En Dallas va passar un dels seus braços per darrera de l’esquena del Kane i el va incorporar; després va passar un dels braços de l’executiu per sobre de les seves espatlles. La Lambert va fer el mateix per l’altre costat.

—Estàs llesta?

La Lambert va assentir amb el cap.

—No li treguis l’ull del damunt a aquesta criatura. Al mínim moviment, deixa anar del teu costat i aparta’t.

Ella va tornar a assentir.

—En marxa.

Es van detenir en arribar a l’entrada de la nau alienígena. Ambdós respiraven amb feixugament.

—Deixa’l a terra —va ordenar el Dallas.

La Lambert ho va fer de bon grat.

—Això no rutlla. Els seus peus ensopegaran amb cada roca i s’enfonsaran en cada esquerda. Queda’t aquí amb ell. Intentaré de fer una llitera índia [11].

—Amb què?

El Dallas anava ja de tornada cap a la càmera de la qual acabaven de sortir.

—Amb el trípode —li va sentir dir la Lambert, dins del casc—. És força fort.

Mentre esperava el retorn del Dallas, la Lambert es va asseure el més lluny del Kane que va poder.

El vent udolava fora del casc de la nau abandonada, anunciant la propera caiguda de la nit. De sobte, Lambert va descobrir que no podia apartar la mirada del petit monstre apegat al Kane, de deixar d’especular sobre què hauria passat.

Va aconseguir evitar pensar en el que allò podia estar fent-li al Kane. Havia de fer-ho, perquè posar-se histèrica o no, depenia d’aquell procés mental.

En Dallas va retornar amb unes seccions del trípode desarmat sota el seu braç dret. Estenent les peces al terra, va començar a formar una plataforma on estirar al Kane. La por donava rapidesa als seus dits enguantats.

Una vegada acabada l’estructura, el Dallas va comprovar la seva resistència contra la superfície. Es va doblegar una mica, però no es va trencar. En Dallas va decidir que podia sostenir l’executiu inconscient fins a arribar al Nostromo.

El breu dia s’apressava a concloure. L’atmosfera es va tornar color de sang, i el vent s’aixecava udolant. No era que no poguessin arrossegar al Kane o trobar el remolcador en la foscor, però el Dallas tenia ara menys desitjos que mai de trobar-se de nit en aquell món fustigat pel vent.

Alguna cosa inimaginablement grotesca havia sorgit de les profunditats de la nau abandonada per estampar-se contra el rostre del Kane, i sobre la ment de tots ells.

Terrors encara més espantosos podien estar congregant-se en aquella penombra impregnada de pols. En Dallas anhelava trobar-se entre les segures parets del Nostromo.

Quan el sol es va pondre darrera dels núvols que s’elevaven, l’anell de llums que resseguia la part baixa del remolcador es va encendre. Els llums no van alegrar el paisatge que l’envoltava; simplement van servir per donar lluentor als contorns sinistres de la roca ígnia en què descansava. Ocasionals remolins d’espessa pols giraven enfront de la nau, anul·lant temporalment fins i tot aquell feble intent de dissipar les tenebres.

Al pont, la Ripley va esperar amb resignació alguna paraula de la silenciosa partida d’exploradors. La primera sensació de desemparament ja s’havia esvaït, només per ser reemplaçada per un vague ensopiment de cos i ànima. La Ripley no podia animar-se a mirar per una escotilla; tan sols podia estar asseguda, immòbil, prenent de tant en tant xarrups d’un cafè tebi, i mirant estúpidament les seves dades, que canviaven amb lentitud.

Jones el gat, estava assegut enfront d’un ull de bou. La tempesta li semblava interessant i havia inventat el joc frenètic d’intentar caçar les partícules de pols més grans, cada vegada que una xocava amb l’exterior de la nau. El Jones sabia que en realitat mai podria caçar una d’aquelles motes voladores. Comprenia les lleis físiques subjacents en la transparència sòlida. Això reduïa l’emoció del joc, però no l’anul·lava. A més, ell podia fer com si els fragments foscos de pedra fossin aus, encara que mai havia vist una. Però instintivament comprenia aquest concepte.

Els monitors propers al de la Ripley eren vigilats estretament i altres aparells, regularment calibrats. Com era l’únic tripulant del Nostromo que no prenia cafè, l’Ash realitzava el seu treball sense estímuls líquids. El seu interès es despertava només amb nova informació.

Dos aparells havien estat immòbils durant algun temps i de sobte havien tornat a la vida; els nombres van afectar el sistema nerviós de l’oficial en ciències, tan poderosament com qualsevol droga. Va reduir els amplificadors i els va revisar silenciosament abans d’obrir la intercomunicació amb el pont i anunciar la seva recepció.

—Ripley? Ets tu, Ripley?

La Ripley va notar la intensitat del to de l’Ash i es va posar rígida en el seu seient.

—Bones notícies?

—Crec que sí, acabo de recobrar els senyals dels seus vestits. I les imatges estan de nou en pantalla.

La Ripley va sospirar profundament, i va fer la pregunta aterridora però inevitable:

—Quants tornen?

—Tots ells. Tres senyals continus.

—On estan?

—A prop, molt a prop. Algú haurà pensat en engegar els sensors perquè poguéssim rastrejar-los. Vénen cap a aquí amb ritme continu; lentament, però no deixen d’avançar. Tot sembla correcte.

«Més val que no hi comptis amb això», va pensar la Ripley en activar el transmissor de la seva estació.

—Dallas… Dallas… Pots sentir-me?

Li va contestar un veritable huracà de sons atmosfèrics, i ella va intentar sintonitzar-lo millor.

—Dallas, parla Ripley, Contesta!

—Calma, Ripley, et sentim, gairebé hem arribat.

—Què ha passat? Us hem perdut a les pantalles, Hem perdut els senyals a les roques quan heu entrat a la nau. He vist les cintes de l’Ash. Què ha passat…?

—El Kane està ferit —va dir la veu del Dallas, exhausta i furiosa—. Necessitarem ajuda per a entrar-lo; està inconscient. Algú haurà de donar-nos un cop de mà.

Una ràpida resposta va sonar pels altaveus:

—Jo aniré.

Era l’Ash.

Al departament d’enginyeria, el Parker i el Brett escoltaven atentament la conversa.

—Inconscient —va repetir el Parker—. Sempre he sabut que tard o d’hora en Kane es ficaria en algun merder.

—Estic d’acord —va respondre en Brett, preocupat.

—No obstant, no és mal tipus per ser oficial de nau. El prefereixo a ell que al Dallas. No dóna ordres tan brusques. A saber què diables els ha passat allà.

—No ho sé; aviat ho esbrinarem.

—Potser —va continuar el Parker—, simplement ha caigut i s’ha fet mal.

L’explicació va resultar tan poc convincent per al Parker com per al Brett. Tots dos van guardar silenci, amb la seva atenció fixa en l’altaveu.

—Allà està —va dir el Dallas, al que encara li quedaven forces per fer un senyal amb el cap.

Diverses formes tènues i semblants a arbres van despuntar en les proximitats, entre aquella penombra.

Sostenien una gran forma indefinida: El casc del Nostromo.

Gairebé havien arribat a la nau quan l’Ash va arribar al forrellat de la comporta interior; es va detenir, es va assegurar que el forrellat s’obriria fàcilment, i va tocar el panell del port de comunicacions més proper.

—Ripley, estic al costat de la portella interior —va dir, després va deixar obert el canal i es va col·locar al costat d’una petita porta contigua.

—No hi ha senyals d’ells; fora és gairebé de nit, però quan arribin a l’ascensor, jo veuré les llums dels seus vestits.

—Molt bé —va contestar la Ripley, que estava pensant a tota velocitat, i alguns dels seus pensaments haurien sorprès al científic. Van resultar sorprenents per a ella mateixa.

—En quina direcció? —va preguntar el Dallas, intentant penetrar amb la mirada aquella pols, i intentant veure la nau entre la llum somorta.

La Lambert va fer un gest cap a la seva esquerra.

—Per allà, diria jo. Per aquesta primera columna. L’ascensor ha d’estar darrere.

Van continuar en la mateixa direcció fins que gairebé van topar contra la vora de l’ascensor, fermament emplaçat en el terreny dur. Malgrat la seva fatiga, van aconseguir treure el cos inert del Kane de la llitera i posar-lo a l’ascensor, agafant entre tots dos l’executiu.

—Creus que el pots mantenir dempeus? Serà més fàcil si no hem d’aixecar-lo de nou.

La Lambert va respirar profundament.

—Sí, crec que sí. Sempre que algú ens ajudi a sortir de la cambra.

—Ripley, ets aquí?

—Aquí mateix, Dallas.

—Anem a pujar —va dir el Dallas fitant la Lambert—. Llesta?

Ella va assentir amb el cap.

En Dallas va prémer un panell. Va haver-hi una sotragada i després l’ascensor es va elevar netament, i es va detenir a l’alçada de la porta de sortida.

En Dallas es va inclinar lleugerament i va tocar un interruptor. La comporta externa va lliscar a un costat, i ells van entrar a la cambra d’aire.

—Està pressuritzada? —va preguntar la Lambert.

—No importa. Podem aguantar fins que la cambra s’empleni d’aire. Entrarem dins d’un minut, i llavors podrem llevar-nos aquests maleïts vestits.

Van tancar la comporta i van esperar a que s’obrís la porta interior.

—Què li ha passat al Kane? —va dir novament la veu de la Ripley.

En Dallas estava massa fatigat per notar alguna cosa en la seva veu, a part de la preocupació normal.

Va desplaçar al Kane més cap amunt sobre la seva espatlla sense preocupar-se ja massa per la criatura. En tot el viatge de retorn a la nau no s’havia mogut un sol centímetre, i el Dallas no esperava que ara es mogués de sobte.

—Es tracta d’algun tipus d’organisme —va contestar, i el ressò feble de la seva pròpia veu li va resultar tranquil·litzador en el seu propi casc—. No sabem com va ocórrer ni d’on va venir, però se li ha enganxat. Mai havia vist res semblant. No s’ha mogut ni ha canviat de posició en tot el retorn. Haurem de portar al Kane a la infermeria.

—Necessito una definició clara —va respondre la Ripley fredament.

—A la merda les definicions clares!

En Dallas intentava contestar de manera tan racional com li era possible, i no revelar amb les seves paraules la seva fúria i amargor.

—Mira, Ripley, no hem vist el que ha passat! Ell ha baixat per una espècie de xemeneia, molt per sota de nosaltres. No ens hem assabentat de què havia ocorregut alguna cosa fins que l’hem hissat. És aquesta una definició clara?

Va haver-hi un silenci a l’altre extrem del canal.

—Mira, simplement obre la comporta!

—Espera un moment —la Ripley escollia les seves paraules acuradament—: Si el deixem entrar, pot infectar tota la nau.

—Maleït sia! No és un germen! És més gran que la meva mà i d’aparença molt sòlida.

—Ja coneixes els procediments de quarantena —va respondre la veu de la Ripley, amb una determinació que ella no sentia—. Vint-i-quatre hores per la descontaminació. Als dos us queda al vestit aire més que suficient per a això, i de ser necessari podem enviar-vos altres tancs. Vint-i-quatre hores tampoc provaran concloentment que aquest ésser ja no és perillós, però aquesta no és la meva responsabilitat. Simplement haig d’aplicar les regles. Ho saps tan ben com jo.

—També en sé d’excepcions! I jo sóc el que està sostenint el que queda d’un bon amic, no tu. En vint-i-quatre hores podria estar mort, si no ho està ja. Obre la comporta!

—Escolta’m —va implorar la Ripley—. Si trenquem la quarantena, tots podem morir.

—Obre la maleïda comporta! —va cridar la Lambert—. Al dimoni les regles de la Companyia! Hem d’arribar a la infermeria, on l’autometge pot atendre’l.

—No puc! Si estiguessis en el meu lloc, amb la mateixa responsabilitat, faries el mateix.

—Ripley —va dir el Dallas lentament—. Pots sentir-me?

—Et sento alt i clar.

La veu d’ella estava plena de tensió.

—La resposta segueix sent negativa. Vint-i-quatre hores, i després podràs entrar-lo.

Dins de la nau, una altra persona va arribar a una determinació. L’Ash va colpejar el panell d’emergència de fora de la cambra. Una llum vermella es va encendre, acompanyada per un xerric clar i conegut.

En Dallas i la Lambert van mirar fixament la porta interior, que començava a lliscar cap a un costat. El tauler de la Ripley es va il·luminar i en ell van aparèixer les paraules increïbles:

COMPORTA INTERIOR OBERTA, COMPORTA EXTERIOR TANCADA

Ella va contemplar atònita aquelles paraules, no volent creure-se-les. Però els seus instruments van confirmar aquella afirmació increïble.

Portant la seva pesada càrrega entre tots dos, el Dallas i Lambert van sortir vacil·lants de la cambra i van entrar al corredor, quan la comporta interior es va apartar per deixar-los passar. Al mateix temps van arribar el Parker i el Brett.

L’Ash es va apressar a ajudar-los amb el cos, però amb un posat el Dallas li va ordenar retrocedir.

—Aparta’t.

Van dipositar al terra el cos del Kane i es van treure els cascs.

Mantenint-se a una distància prudencial, l’Ash s’afanyava al voltant del cos encongit de l’executiu, fins que va veure aquella forma al seu cap.

—Sant Déu! —va murmurar.

—Encara està amb vida? —va dir el Parker, estudiant aquell ésser, admirant la seva simetria, sensació que tanmateix, no el feia menys repugnant als seus ulls.

—No ho sé, però no el toquis —va dir la Lambert, traient-se les botes.

—No es preocupin per això —va dir el Parker inclinant-se cap a endavant i intentant veure els detalls de la criatura especialment, com estava enganxada al Kane—. Què li fa?

—No ho sé. Portem-lo a la infermeria per esbrinar-ho.

—D’acord —va assentir el Brett—. Vosaltres dos esteu bé?

El Dallas va assentir lentament.

—Només cansats. No s’ha mogut, però no li traieu l’ull de sobre.

—Així ho farem.

Els dos enginyers van agafar el cos del terra i es van col·locar acuradament a sota dels braços del Kane, mentre l’Ash ajudava com podia…





VI


A la infermeria, una taula va brollar de la paret, estenent-se a partir d’una obertura de prop d’un metre quadrat. Van col·locar suaument al Kane sobre la plataforma mèdica ja estesa. Un complex d’instruments i controls, diferents dels altres que hi havia a la nau, decorava la paret, darrera del cap de l’executiu inconscient.

En Dallas va tocar uns controls i va activar el metge automàtic. Va avançar cap a un calaix i del seu interior va extreure un minúscul tub de metall brillant. Després d’assegurar-se que estava carregat, es va tornar a posar al costat del cos del Kane. L’Ash era a prop, disposat a ajudar, mentre la Lambert, el Parker i el Brett observaven des del corredor darrere d’una gruixuda finestra.

Un toc en un costat del tub va produir un curt i intens raig de llum de l’altre extrem. En Dallas va ajustar el raig fins que va fer-lo tan estret i curt com va poder sense reduir la seva energia. Acuradament va aplicar l’extrem del raig a la base del casc del Kane. El metall va començar a separar-se.

Va fer passar el tallador lentament al llarg del costat del casc, sobre la part superior i cap avall per l’altre costat. Arribà a la base del casc del costat oposat i va fer passar el raig sobre el gruixut segell. El casc es va separar netament. Ell i l’Ash es van col·locar un a cada costat, mentre el Dallas tancava el raig i treia el casc.

Excepte una lenta i contínua pulsació, la criatura no donava senyals de vida, ni va mostrar reacció alguna en haver estat retirat el casc, deixant-la exposada a plena vista de tots.

En Dallas va vacil·lar, va estendre la mà, va tocar la criatura i després va retirar la mà. Seguí prement, i no va haver cap reacció a la pressió dels seus dits. El Dallas va tornar a allargar la mà, i va deixar que el seu palmell toqués el dors de la criatura. Era sec i fred. La lenta pulsació li va fer sentir lleugerament malament, i va retirar novament la seva mà. Quan la criatura va seguir sense donar mostres d’oposar-se, el Dallas va aferrar tan fortament com va poder aquell teixit elàstic, i va estirar amb totes les seves forces.

Com podia esperar-se, no va obtenir cap resultat; el ser no es va moure ni va deixar anar la seva presa.

—Deixa’m provar —va dir l’Ash, que es trobava prop d’un prestatge amb eines no mèdiques. Va seleccionar unes gruixudes alicates i va avançar cap a la taula. Empunyant acuradament la criatura, es va inclinar cap a enrere.

—Encara res, prova més fort —va suggerir el Dallas, esperançat.

L’Ash va ajustar les alicates per estrènyer més fortament i va estirar inclinant-se cap a enrere al mateix temps.

En Dallas va aixecar una mà en observar que un filet de sang corria per la galta del Kane.

—Espera! Estàs arrencant-li la pell.

L’Ash es va relaxar.

—Jo no, aquesta criatura.

El Dallas semblava malalt.

—Això no resultarà. No sortirà si no li arrenca tot el rostre al mateix temps.

—Tens raó. Fem-ho amb la màquina. Potser tinguem més sort.

—Fem-ho.

L’Ash va tocar diversos botons seqüèncialment. L’autometge brunzí i l’extrem oposat de la plataforma es va encendre; després la plataforma va penetrar silenciosament a la paret. Va descendir una plata de cristall, aïllant completament al Kane al seu interior. Unes llums van il·luminar el cristall fet clarament visible el cos del Kane. En un tauler proper, un parell de monitors de vidre van donar senyals de vida. L’Ash es va col·locar en un lloc on pogués estudiar les seves dades. L’Ash era el més semblat a un metge humà que hi havia a bord del Nostromo, i n’era conscient del fet i de la seva responsabilitat; per tant estava summament ansiós per aprendre tot el que la màquina pogués dir-li sobre l’estat del Kane… I ja no diguem sobre l’estrany ésser. Una figura va aparèixer al passadís, i es va aproximar als tres que miraven. La Lambert va dirigir a la Ripley una mirada llarga i dura.

—Anaves a deixar-nos allà fora; anaves a deixar al Kane allà fora. Anaves a fer-nos esperar durant vint-i-quatre hores amb aquesta cosa al seu rostre i la nit apropant-se…

La seva expressió va delatar els seus sentiments més clarament que les seves paraules.

En Parker, potser l’últim membre de la tripulació del que s’hauria esperat que sortís a la defensa de la funcionaria, va llançar una mirada ofensiva a la navegant.

—Potser li calia fer-ho. Només estava seguint les regles.

Després va mirar cap a l’interior il·luminat de l’autometge i al seu pacient immòbil.

—Qui collons sap què és això o què pot fer? El Kane és una mica impulsiu, per descomptat, però no és cap ximple i no devia poder evitar-ho. Potser un de nosaltres serà el proper.

—Estic d’acord —va assentir el Brett.

L’atenció de la Ripley va seguir fixa en la Lambert. La navegant no s’havia mogut i li va retornar la mirada.

—Potser he comés un error, potser no; espero que així hagi estat. Sigui com sigui, només volia complir amb el meu deure. Deixem aquí les coses.

La Lambert va vacil·lar buscant el rostre de la Ripley. Després va assentir lleument amb el cap. La Ripley va sospirar, mostrant cert alleujament.

—Què ha passat allà a baix?

—Vam anar a la nau abandonada —li va dir la Lambert, observant als dos homes que treballaven amb l’autometge—. No hi havia senyals de vida. Aquella transmissió es deu estar emetent des de fa segles. Creiem que vam trobar el transmissor.

—I la tripulació de la nau?

—Ni rastre d’ella.

—I en Kane…?

—Es va oferir com a voluntari per anar sol al nivell inferior.

L’expressió de la Lambert va canviar:

—Anava a la recerca de diamants. En canvi, pel que sembla va trobar una mena d’ous. Li vam dir que no els toqués; probablement va ser massa tard. Alguna cosa va ocórrer allà a baix, on no podíem veure el que passava. Quan vam tibar d’ell, tenia això al rostre. D’alguna manera va passar a través del seu casc, i ja saps com n’és de fort el material.

—M’agradaria saber d’on prové originàriament —va dir la Ripley sense apartar la mirada de l’interior de la infermeria—. Aquest planetoide sembla tan mort que suposo que va arribar aquí amb la nau alienígena.

—Això no ho sap ni Déu —va afegir el Parker, en veu baixa—. També jo voldria saber d’on va venir.

—Per què? —va dir la Ripley mirant-lo durament.

—Així coneixeria un altre lloc que haig d’evitar.

—Amén —va dir el Brett.

—El que jo voldria saber —va dir el Dallas lentament—, és com està respirant en Kane. O ja no respira?

L’Ash estava estudiant les dades.

—Físicament, sembla estar bé. No només està viu, malgrat haver estat mancat d’aire normal en tot el retorn a la nau, sinó que tots els seus signes vitals són ferms. Respirar tot aquell nitrogen i metà hauria d’haver-lo matat instantàniament, allà en aquella nau abandonada. Segons el doctor està en coma, però internament el seu estat és normal. Molt més sa del que podíem esperar. Com pot respirar? No puc dir-ho, però la seva sang té una perfecta quantitat d’oxigen.

—Però com? —va dir el Dallas, inclinant-se, intentant veure dins de l’autometge—. Jo he observat aquesta cosa de molt a prop, sembla haver bloquejat completament la seva boca i el seu nas.

L’Ash va prémer tres botons.

—Sabem el que li passa fora. Més val que mirem dins d’ell.

Una gran pantalla es va il·luminar i després les seves dades van aparèixer. Mostrava una imatge de raigs X del cap i la part superior del tòrax del Kane. Un enfocament més precís va mostrar la sang que corria regularment per les seves venes i artèries, la pulsació dels seus pulmons i del seu cor. Però, de moment, tots estaven més interessats en l’esquema intern de la petita forma arrodonida que li cobria el rostre.

—No sóc biòleg —va dir l’Ash en veu baixa—, però aquests són els òrgans més estranys que jo hagi vist mai dins d’un animal.

Va fer una altra ullada sorprès, a la intricada xarxa de formes i tubs.

—No tinc la menor idea de què pot ser tot això.

—No sembla gaire més bufó per dins que per fora —va ser l’únic comentari del Dallas.

—Mira la musculatura d’aquests dits, d’aquesta cua —va insistir l’Ash—; potser sembla fràgil, però d’això no en té res. No em sorprèn que no poguéssim arrencar-li-ho. Ni que ell no pogués arrencar-se’l. Suposant que tingués temps d’intentar-ho abans de desmaiar-se.

Estava clar el que la criatura li estava fent al Kane, però no per què. Li havia obert per la força les mandíbules. Un tub llarg i flexible que sortia del palmell d’aquella mà descendia per la seva gola, i acabava al final del seu esòfag. El tub no es movia. Més que cap altra cosa, aquella part de la visió interna va causar repugnància al Dallas.

—Li ha obturat la gola —va murmurar.

Les seves mans es tancaven i s’obrien amb agressiva regularitat.

—Quina manera és aquesta d’atacar a una persona? No és una manera neta de lluitar… Maleït sia, Ash! Això no és just.

—No sabem si està lluitant amb ell ni si li està fent mal —va dir l’Ash, reconeixent estar confús davant aquella situació—. Segons els monitors mèdics, en Kane està bé. Senzillament, no pot reaccionar. Sé que sembla ximple, però pensa un minut; potser la criatura és una mena d’ésser simbiòtic benigne. Potser a la seva manera ha fet això per tractar d’ajudar-lo.

El Dallas va riure, sense alegria.

—Molt amable de la seva part, per descomptat. Però no el deixa anar.

—Aquest tub o el que sigui deu estar donant-li oxigen —va dir l’Ash, manipulant un control per engrandir la imatge i ajustar la pixelització. La pantalla va mostrar els pulmons del Kane, que treballaven regularment, al seu ritme normal, i pel que sembla sense cap esforç malgrat l’obstrucció que hi havia a la seva gola. L’Ash va canviar a la vista anterior.

—D’on prové l’oxigen? —va voler saber el Dallas—. Va venir fins aquí des de la nau amb el nas i la boca tapats. La criatura no està connectada de cap manera als tancs del seu vestit, així que tot l’aire devia sortir pel regulador obert en els primers dos o tres minuts.

L’Ash semblava pensatiu:

—Puc imaginar algunes possibilitats. A l’atmosfera d’aquí hi ha una mica d’oxigen lliure. No gaire, però sí alguna cosa. I hi ha molt més unit al nitrogen en diversos òxids. Sospito que aquesta criatura té la capacitat de descompondre aquests òxids i d’extreure’n l’oxigen. I certament, té la capacitat de passar-los-hi al Kane, potser a través de si mateixa. Un bon simbiont podria determinar ràpidament els requeriments de la seva parella. Algunes plantes tenen la mateixa capacitat d’extreure oxigen, unes altres prefereixen diferents gasos. No és impossible.

Després va desviar la seva atenció cap a la pantalla.

—Potser són els nostres prejudicis terrestres els que ens impedeixen veure que és en realitat una planta i no un animal. O potser tingui característiques i capacitats de tots dos.

—Això no té sentit.

L’Ash va aixecar la vista:

—Què és el que no té sentit?

—El paralitza i el posa en coma, i després treballa amb desfici per mantenir-lo amb vida.

Va aixecar la seva mirada cap a la pantalla:

—He pensat que podria ser… bé, que està alimentant-lo d’alguna manera. La posició en què està ara és la típica d’alimentació. Però, segons els instruments, està fent exactament el contrari. No ho entenc.

—Sigui com sigui, no podem deixar-lo amb aquest maleït ésser. Pot estar fent-li tota classe de coses, potser bones, potser dolentes. Però podem estar segurs d’una cosa: res d’això és natural per al sistema humà.

L’Ash semblava dubtar:

—No sé si aquesta és realment una bona idea.

—Per què no? —va dir el Dallas, mirant interrogativament al seu oficial de ciències.

—De moment —va explicar l’Ash, sense deixar-se ofendre pel to reptador de la veu del Dallas—, la criatura està mantenint-lo viu; si la traiem, correm el risc de matar-lo.

—Hem de córrer aquest risc.

—Què proposes fer? És impossible arrencar-la.

—Haurem de provar tallant-la, com més aviat possible li traiem millor serà pel Kane… O així m’ho sembla.

L’Ash semblava disposat a discutir més, però després va canviar d’opinió.

—No m’agrada la idea, però la comprenc. Prendràs tu la responsabilitat? És una decisió científica, i me l’estàs prenent de les mans.

—D’acord; jo assumeixo tota la responsabilitat.

En Dallas ja estava posant-se un parell de guants de cirurgià. Una ràpida revisió li va indicar que l’autometge no estava connectat de cap manera al cos, i no passaria res si se li treia temporalment. Només prement un botó, el Kane va sortir de la màquina.

Una succinta inspecció va ser suficient per mostrar que la criatura no s’havia mogut, ni havia deixat anar el rostre del Kane.

—El tallador?

L’Ash va indicar l’aparell làser que el Dallas havia utilitzat per treure el casc al Kane.

—No. Procediré tan lentament com pugui. Mira si em pots trobar un làser normal.

L’Ash es va dirigir a una capsa d’atuells i va buscar en ella breument. Va tornar amb una versió més prima del tallador, i li va donar curosament al Dallas.

En Dallas va inspeccionar el petit instrument, se’l va col·locar a la mà fins que va sentir que l’empunyava perfectament. Llavors, el va connectar. Va aparèixer una versió en miniatura del raig que el gran tallador havia generat, brillant a l’extrem de l’instrument quirúrgic.

El Dallas es va avançar per quedar enfront del cap del Kane. Treballant amb tota la precisió que va poder, va moure la barra de llum cap a la criatura. Havia d’estar preparat per retirar-se ràpidament i amb cura, si reaccionava. Un mal moviment podia separar el cap del Kane de les seves espatlles, tan fàcilment com un informe equivocat podia acabar amb la pensió d’un home.

La criatura no es va moure. El Dallas va tocar aquella pell grisenca amb el raig, i el va moure un mil·límetre o dos cap avall, fins a estar segur que realment estava tallant carn. El raig va travessar sense esforç el dors de la criatura.

Tot i que el subjecte d’aquella biòpsia preliminar no es movia ni mostrava cap senyal de dolor per aquell tall continu, de la part superior de la ferida va començar a degotar un líquid groguenc, xopant el suau costat de la criatura.

—Comença a sagnar —va observar l’Ash, professionalment.

El líquid va mullar el jaç en què jeia el cap del Kane. Una boirina de la que el Dallas va pensar primer que seria vapor, va sorgir de la llitera. Aquell gas negre no li era gens familiar. Però sí ho va ser el xiulet que va començar a sortir del jaç.

En Dallas es va detenir, va aixecar la fulla làser i va contemplar el lloc que espetegava . El so va augmentar en intensitat i es va fer més gutural. En Dallas va mirar cap avall.

El líquid ja havia consumit els llençols i la plataforma mèdica de metall. Estava formant un toll, espurnejant com un infern en miniatura, prop dels seus peus, on havia començat ja a corroir el metall del pont. El metall s’aixecava entre bombolles. Un gas alliberat com a subproducte va començar a omplir la infermeria. Va bloquejar la gola del Dallas, recordant-li el gas antiavalots de la policia, que amb prou feines era dolorós, però impossible d’empassar. Va sentir pànic pensant en el que allò podia estar fent als seus propis pulmons.

Mentre els seus ulls s’omplien de llàgrimes ardents i el seu nas rajava, el Dallas va intentar frenèticament tancar la ferida, unint amb les seves mans els dos llavis. En fer-ho, part del líquid que encara degotava va caure sobre els seus guants, que van començar a fumejar.

En retrocedir vacil·lant pel corredor, el Dallas va lluitar per treure-se’ls abans que el resistent material fos totalment consumit i el líquid arribés a la seva pell. Els va llençar sobre el pont. Les gotes, encara actives, van caure dels guants i van començar a fer altres forats al metall.

El Brett mirava, atònit i no poc espantat:

—La mare del Tano! Travessarà el pont i corroirà el casc!

Es va donar la volta i va córrer cap a l’escala més propera. El Dallas va arrencar un llum d’emergència dels seu suport i va seguir al tècnic, mentre els altres els seguien d’a prop.

Al corredor del pont B, a baix, hi havia una munió d’instruments i conductes alineats. El Brett ja estava observant el sostre per sota de la infermeria. El líquid encara havia de penetrar diversos nivells intermedis.

En Dallas va encendre el llum del sostre, va buscar i després va mantenir fix el seu llum:

—Allà!

Damunt d’ells va començar a sortir fum.

Va aparèixer una taca groga, mentre el metall bombollejava al seu voltant. Es va començar a escórrer, va formar una gota i va caure. Immediatament va començar a bombollejar al pont. El Dallas i el Brett veien augmentar impotents, el petit toll que s’obria pas a través de la mampara.

—Què hi ha sota?

—El corredor C —va respondre el Parker—. No hi ha instruments.

Ell i la Ripley es van precipitar per la següent escala cap avall, mentre els altres romanien mirant el forat que s’eixamplava al pont.

—Què podem posar sota? —va dir l’Ash, que estava ja considerant el problema amb la seva habitual objectivitat, encara que plenament conscient que en uns quants minuts el casc del Nostromo podia perforar-se. Això significaria haver de segellar tots els compartiments fins que es pogués reparar tot allò destruït i la cosa encara podia ser pitjor. Grans quantitats de circuits d’hiperimpuls corrien a través del casc. Si el líquid els malmetia, era molt possible que el dany resultant no pogués ser reparat pels enginyers de la nau. Molts d’aquells circuits eren part integral de la construcció de la nau i no havien estat dissenyats per a la seva reparació fora d’una drassana.

Ningú feia cap suggeriment sobre que calia fer per contenir el degoteig.

A baix, el Parker i la Ripley van avançar cautelosament al llarg dels confins estrets i foscos del corredor C. La seva atenció seguia fixa en el sostre.

—No et posis a sota —va advertir al Parker—. Si pot corroir així la superfície del metall, no vull pensar què podria fer-li a la teva cara.

—No et preocupis. Jo cuidaré de la meva cara, cuida tu de la teva.

—Sembla estar perdent força —va dir el Dallas, observant el forat del terra, gairebé sense esperar gran cosa.

El Brett i l’Ash es van detenir enfront, i es van inclinar a sobre del fosc forat que hi havia al pont. L’Ash va agafar una estilogràfica d’un de les butxaques de la seva camisa i amb ella va tocar el forat. El metall exterior de la mateixa va bombollejar feblement, amb aparença d’argent viu carbonatat. El bombolleig es va detenir i va desaparèixer després d’haver danyat molt escassament el metall. El científic va continuar picant la vora del forat. En lloc de menjar-se l’estilogràfica l’àcid va tenir un efecte molt moderat.

—No ha entrat més d’uns tres mil·límetres. El líquid ha deixat de penetrar.

A baix, en Parker va mirar a la Ripley, entre la llum somorta.

—Veus alguna cosa?

Ella continuava contemplant el sostre. Sota els seus peus hi havia una petita escala de servei, i sota d’ella el casc del Nostromo. I a l’altra banda, l’atmosfera d’un planeta estrany.

—Res —va replicar finalment la Ripley—. Segueix vigilant; aniré a veure què passa a dalt.

Es va girar i va arrencar a córrer pel corredor cap a les escales.

El primer que va veure va ser a tots els altres a la gatzoneta sobre el forat que hi havia al pont.

—Què passa? No ha travessat encara.

—Crec que ha perdut força —va dir l’Ash, de genolls sobre el metall corroït—. O bé les reaccions contínues amb aliatges han disminuït el seu poder, o senzillament perd el seu potencial càustic després d’un període de temps. Sigui com sigui, ja no sembla estar actiu.

La Ripley es va acostar per veure per si mateixa el forat encara fumejant que hi havia al pont.

—Podria l’aliatge ser més dur al pont que allà a dalt? Potser aquesta matèria està corroint el pont horitzontalment, a la recerca d’un altre lloc feble per on pugui passar.

L’Ash va negar amb el cap:

—No ho crec. Pel poc que recordo de la construcció de naus, les cobertes principals i el casc del Nostromo estan fets del mateix material. No trobo raonable suposar que el fluid encara és perillós.

L’Ash va començar a col·locar-se l’estilogràfica de nou a la butxaca, sostenint-la per l’extrem no danyat. En l’últim moment s’ho va pensar millor i va continuar sostenint-la, balancejant-la a la seva mà.

La Ripley va notar la seva vacil·lació i li va dedicar un somriure:

—Si ja no és perillós, per què no tornes a posar-la a la teva camisa?

—No hi ha necessitat d’actuar impulsivament. Ens sobra temps per fer proves i assegurar-nos que la substància ja no està activa. Que ja no pugui corroir l’aliatge del pont no significa que no pugui fer-me una tremenda cremada.

—Quina classe de matèria creus que és? —va dir el Dallas, la mirada del qual es va passejar del minúscul cràter que hi havia al pont fins al forat del sostre, sobre el seu cap—. Mai he vist res que pogués foradar així un aliatge. Almenys, no amb aquesta velocitat.

—Jo mai he vist res semblat —va reconèixer el científic—. Certes varietats molt refinades d’àcid molecular són enormement perilloses, però generalment només actuen sobre certs materials específics. Les seves aplicacions generals són restringides. D’altra banda, aquest material sembla ser un corrosiu universal. Ja l’hem vist demostrar la seva capacitat de corroir diverses substàncies diferents amb la mateixa facilitat. O potser en podríem dir indiferenciat, si tu vols. L’Aliatge del casc de la nau, guants quirúrgics, instrumental mèdic, les mantes de la infermeria… Ho ha travessat tot amb igual facilitat.

—I és la sang d’aquesta maleïda cosa, d’aquest maleït petit monstre —va dir el Brett, parlant amb respecte de l’estrany ésser en forma de mà, malgrat la seva hostilitat.

—No podem estar segurs que sigui la seva sang —va dir l’Ash la ment del qual estava treballant a tota velocitat, sota la pressió del moment—. Pot ser un component d’un sistema circulatori separat, per lubricar l’interior de la criatura. O pot ser una part d’una capa interna protectora, una espècie de líquid, endoteli defensiu. O pot no ser més que l’equivalent del nostre líquid limfàtic.

—No obstant això, quin mecanisme de defensa! —va observar el Dallas—. Ningú s’atreviria a matar-lo.

—Almenys, no a bord d’una nau segellada —va dir la Ripley, quedament.

—Així és —va respondre l’Ash—. Podem treure al Kane on els fluids de la criatura no puguin danyar al Nostromo, i intentar tallar-la, però estem gairebé segurs que és l’única cosa que el manté amb vida.

—Quan l’hi hàgim arrencat traient-li aquest tub de la gola, podrem donar-li oxigen —va dir la Ripley—. Una coberta tèrmica el mantindria calent; pel cas, podríem aixecar una tenda d’aire, amb un segell. I deixar que el líquid degoti al terra de sota.

—No és mala idea —va dir l’Ash—, però hi ha dos obstacles.

La Ripley va esperar, impacient.

—Primer, com ja hem dit, treure la criatura per la força podria causar una interrupció fatal del que sosté la vida del Kane. El simple xoc podria matar-lo. I segon, no hi ha cap garantia de què, en ser greument ferida, la criatura no reaccioni vessant aquest líquid sobre si mateixa i sobre tot allò que tingui a la vista. Aquesta seria una reacció defensiva molt en harmonia amb les qualitats destructives i protectores del fluid.

Va fer una pausa, perquè la imatge que havia dibuixat s’assentés en la ment dels altres.

—Encara que qui estigués fent el tall es lliurés d’una ferida greu, no m’agradaria ser responsable del que quedés del rostre del Kane o del seu cap.

—Tens raó —va dir la Ripley, i en la seva veu hi havia una mica de ressentiment—. Potser no ha estat una idea gaire brillant. En canvi, tu que suggereixes?

I amb el polze va assenyalar cap a la infermeria:

—Provar de portar-lo de tornada fins allà amb aquest monstre a sobre del seu cap?

—No hi veig cap perill —va dir l’Ash, sense deixar-se impressionar pel seu sarcasme—. Mentre els seus signes vitals segueixin estables, considero aquesta alternativa com a viable. Si comencen a flaquejar, naturalment haurem de provar una altra cosa; però de moment haig de dir que, al meu entendre, treure-li aquesta criatura per la força representa més perillós pel Kane que deixar-la allà.

Un nou rostre va aparèixer a la part superior de l’escala propera.

—Aquí no hi ha cap rastre del líquid. Ha deixat de sagnar? —va dir el Parker, passejant la seva mirada de la sorruda Ripley al Dallas.

—Sí. Després de traspassar dos nivells —va respondre el Dallas, encara sorprès per la potència del fluid estrany.

La Ripley va semblar tornar a la vida i va mirar al seu voltant.

—Estem tots aquí sota. I qui està amb en Kane? Crec que ningú està observant-lo, ni a ell, ni a l’ésser estrany.

Van sortir a la carrera precipitadament cap a les escales.

El Dallas va ser el primer a entrar a la infermeria. Una ràpida mirada li va mostrar que res havia canviat. En Kane encara jeia com l’havien deixat, immòbil sobre la plataforma, amb l’alien sobre el seu rostre.

El Dallas va sentir ràbia contra si mateix. Havia actuat com un nen. El líquid havia demostrat, per descomptat, propietats inesperades i perilloses, però no justificaven l’enorme pànic que els havia envaït. El Dallas va haver de designar a un o dos membres de la tripulació per quedar-se i mantenir sota vigilància a la criatura.

Per fortuna, gens havia canviat durant la seva absència. La cosa no s’havia mogut ni, pel que semblava, en Kane. D’ara endavant, sorgissin els problemes que sorgissin en qualsevol lloc, algú estaria assignat a la infermeria en tot moment. La situació ja era ja suficientment greu com per oferir-li a l’alien l’oportunitat de fer coses inadvertides.

—L’ha tocat l’àcid? —va preguntar el Parker, encorbant-se per veure al Kane.

En Dallas va avançar fins a col·locar-se al costat de la plataforma. Va inspeccionar acuradament el cap de l’executiu.

—No ho crec, sembla estar bé. El fluid va córrer per sobre de la criatura, sense fer contacte amb la seva pell.

El Brett va aparèixer pel passadís.

—Segueix degotant això? Allà als proveïments d’enginyeria tenim certs materials de ceràmica per tapar els forats. No conec aquest àcid, però ho podem provar.

—No et molestis —li va contestar el Dallas—. Ha deixat d’escorre’s.

L’Ash estava examinant la secció tallada pel ganivet làser.

—Ha cicatritzat. Ni senyal de la ferida. Quina capacitat regenerativa més sorprenent! Es diria que mai l’han tocat.

—Ha d’haver alguna manera de —treure’l va dir la Lambert amb una esgarrifança—. M’emmalalteix veure’l allà com si res, amb aquest tub o el que sigui dins de la seva gola.

—Estaries bastant més malalta si ho tinguessis tu al damunt —va dir la Ripley.

La Lambert es va mantenir a distància.

—Això no té gràcia.

—Torno a dir-te que no em sembla bona idea treure-li del damunt aquesta criatura —va dir l’Ash, sense mirar-lo—. L’últim intent no ha resultat bé.

El Dallas va fer una ràpida mirada al seu oficial en ciències, i després es va relaxar. Com sempre, l’Ash només estava sent objectiu. No estava en el seu caràcter mostrar-se sarcàstic.

—Llavors, què fem? —va voler saber la Lambert.

—No farem res —va dir el Dallas, finalment—. No podem fer res. Ja ho hem intentat i, com ha fet notar l’Ash, gairebé ens ha costat la perforació de la nau. Així doncs… tornarem a ficar-lo a l’autometge, i esperarem que se’ns ocorri una idea millor.

Va tocar un botó de control; va sentir-se un suau brunzit, mentre la plataforma amb en Kane lliscava dins de la màquina. En Dallas va maniobrar amb altres interruptors addicionals, i va rebre noves vistes internes de l’executiu en coma, a més de diagrames i esquemes relacionats. No li van oferir cap informació nova ni cap solució.

L’Ash estava relacionant diverses dades.

—Les seves funcions internes continuen normals, però hi ha certa informació nova sobre generació de teixits.

—Llavors, sí està fent-li mal —va dir la Lambert.

—No necessàriament. Porta cert temps sense aigua i sense aliment. Aquestes dades han de reflectir una reducció natural de pes. No hi ha indicacions que estigui afeblint-se marcadament, ni per culpa de la criatura ni de les circumstàncies.

—No obstant això, hem de mantenir-lo en el millor estat possible. Més val que jo iniciï una alimentació intravenosa amb sèrum fins que pugui determinar amb seguretat si l’ésser estrany està absorbint proteïnes del seu sistema.

L’Ash va activar tot un bloc de controls. Nous sons van sorgir en tota la infermeria quan l’autometge va començar a assumir, eficientment, la labor d’alimentar a l’indefens Kane i a processar les deixalles resultants.

—Què és això? —va dir la Ripley, assenyalant una part de la gràfica interna, que canviava lentament—. Aquesta taca en els seus pulmons.

—No veig cap taca.

En Dallas va estudiar la gràfica:

—Crec que ja sé què diu ella; augmenta l’amplificació del sistema respiratori, Ash.

El científic va obeir.

Llavors, el minúscul punt que havia captat l’atenció de la Ripley es va destacar clarament: una taca irregular, fosca, sobre la cavitat del pit del Kane. Era completament opaca.

—No sabem si està als seus pulmons —va dir l’Ash, manipulant els controls—. També podria ser una falla de l’aparell, o una secció danyada de la lent d’irradiació. Passa sovint.

—Augmenta la potència —va exigir el Dallas—. A veure si podem millorar la resolució.

L’Ash va ajustar els instruments; malgrat els seus esforços, la taca negra va romandre igual: un punt d’absoluta negror.

—No puc augmentar la intensitat, o començarem a irradiar-nos.

—Ja ho sé —va dir el Dallas contemplant la taca enigmàtica—. Però si ara perdem potència, no sabrem què li passa dins.

—Jo puc encarregar-me de tot —li va assegurar el científic—. Crec que aconseguiré netejar les lents. Senzillament, cal polir-les una mica.

—Però això ens deixaria a cegues!

L’Ash va semblar voler disculpar-se:

—No puc treure la taca sense desmuntar l’aparell.

—Llavors, oblida-ho fins que la taca creixi tant que impedeixi veure bé…

—A les ordres —va dir l’Ash, i es va dedicar als seus aparells.

El Brett semblava confús i una miqueta frustrat.

—Què fem ara, eh? Simplement ens asseiem a esperar?

—No —li va respondre el Dallas, recordant que havia de dirigir una nau, i no només preocupar-se pel Kane—. Nosaltres ens asseurem i esperarem, però vosaltres dos torneu a la feina.





VII


—Què penses?

En Parker s’ajupia tant com podia i suava tant com en Brett, mentre aquest intentava segellar les darreres delicades connexions dins dels límits estrets del mòdul dotze.

Estaven tractant de realitzar un treball que normalment requeria els serveis d’un traçador automàtic remot i l’ajut d’un rail guia informatitzat. Com no tenien rail guia ni traçador, es veurien obligats a enfrontar-se al problema amb instruments no dissenyats per a tal fi.

«Les eines que no toquen, per al treball equivocat», va pensar el Parker emprenyat; d’alguna manera, s’ho haurien de manegar. Tret que el mòdul dotze quedés apropiadament reparat i en condicions de funcionar, les passarien magres tractant d’enlairar-se. I per allunyar-se d’aquell món el Parker hauria fet les reparacions internes amb les dents, de ser necessari.

Tanmateix, com qualsevol altre instrument que hi hagués a bord del Nostromo, el mòdul utilitzava peces d’assemblatge ja segellades de fàbrica, com a peces de recanvi. El truc consistia a retirar les parts danyades sense interrompre altres funcions crítiques ni causar danys en parts encara més delicades dels controls de la nau. Les noves peces havien d’entrar fàcilment, si no volien generar nous problemes que els que donés el material carbonitzat.

—Crec que ja estic —va dir finalment el seu company—. Prova-ho.

En Parker es va fer enrere, va prémer dos botons d’un tauler per sobre del seu cap i després va mirar, esperançat, al monitor portàtil més proper. Va provar els botons per segona vegada, sense cap èxit. El monitor va romandre silenciós.

—Res.

—Maleït sia! Estava segur de què era aquest mòdul.

—No ho és. Prova el següent. Ja sé que tots semblen estar bé, excepte el número 43, que ja hem reemplaçat. Això és el dolent amb aquestes maleïdes cèl·lules de partícules. Si el regulador se sobrecarrega i crema algunes, cal dedicar-se a trobar les que han perdut el buit.

Va fer una pausa i després va afegir:

—Tant de bo tinguéssim un traçador!

—El mateix dic.

Un so de metall rascant el plàstic cremat, es va sentir dins de la unitat.

—Ha de ser la següent —va dir el Parker, tractant de mostrar-se optimista—. No hem de revisar a mà cada cèl·lula. Mare ens va acotar l’avaria fins a aquí. Cal agrair els petits favors.

—Els agraeixo —va respondre el Brett—. Quedaré molt agraït quan ens enlairem d’aquest roc i estiguem de tornada en estat d’hiperson.

—Deixa de pensar en el Kane.

El Parker va tocar els dos botons i va maleir en silenci.

—Un altre en blanc. Prova la següent, Brett.

—D’acord.

En Brett es va moure per fer-ho mentre retornava la cèl·lula que acabava de revisar al seu lloc. El Parker va ajustar diverses palanques per sobre del seu cap. Potser podríem acotar els dany una mica més. El mòdul contenia cent de les minúscules partícules d’acceleració de la cambra de cèl·lules. La idea de verificar manualment cada una d’elles per trobar la que havia fallat, el posava d’un humor com per trencar coses. Precisament en el moment inoportú, una veu va cridar des de l’altaveu més proper:

—Què està passant?

«Maleïda sigui», va pensar el Parker. «És la Ripley. Aquesta maleïda dona! Jo li diré què està ocorrent».

—Estem treballant —li va informar secament i després va afegir diverses paraules per sota del nivell de so que podia captar l’altaveu—. Segueix treballant —va dir al seu company.

—D’acord.

—Què ha estat això? —va dir la Ripley—. No ho he entès.

El Parker es va apartar del mòdul. Amb un interruptor en forma de palanca va activar l’amplificació del comunicador.

—Vols saber què està passant? El que passa és que estem fent un treball de gossos, veritable treball. Hauries de venir aquí i provar-ho alguna vegada.

La resposta de la Ripley va ser instantània i molt serena.

—Jo tinc el treball més feixuc d’aquesta nau.

El Parker va riure, burleta.

—Escoltar les vostres estupideses —va dir la Ripley.

—Deixa’ns estar.

—Us deixaré en pau quan el mòdul dotze estigui llest, però no abans. Compta-hi amb això.

Va haver-hi un «clic» a l’altre extrem, abans de què el Parker pogués fer cap comentari.

—Què passa? —va dir el Brett, inclinant-se per sortir del mòdul—. Us esteu barallant de nou?

—No. Aquesta tia va de llesta, això és tot.

El Brett va vacil·lar i després va fer una pausa per examinar la cèl·lula oberta en aquell moment:

—Correcte. Provem de nou.

El Parker va prémer els botons i va examinar el monitor; va pensar en clavar-li un cop de puny mentre imaginava que era la cara de certa oficial d’autorització. Per descomptat, no hi havia res de melodramàtic en el gest. Encara que tingués mal caràcter, tenia la sensatesa suficient per comprendre que necessitava el monitor… i a la Ripley.

L’Ash estava fent tota una nova bateria de proves al Kane en estat comatós. Li va donar informació addicional sobre el seu estat, però tot plegat d’escassa utilitat. Tot i això, per al científic, era igualment fascinant.

L’interior del cos del Kane era visible per a qualsevol que entrés a la infermeria i fes un cop d’ull a la pantalla mèdica principal. El Kane no estava en posició d’objectar sobre aquella invasió de la seva intimitat.

La Ripley va entrar i va prendre nota de les dades. L’estat del pacient no havia canviat des que ella el va veure per última vegada. No esperava que hagués canviat. L’alien romania fix a la seva cara. La Ripley va estudiar les dades menors, i després va seure al seient buit contigu al de l’Ash. Ell va saludar la seva arribada amb un lleuger somriure, però no va desviar la mirada del seu tauler.

—Estic fent diferents proves amb ell —la va informar—. Per si passa alguna cosa.

—Com què?

—No tinc ni la més remota idea. Però si alguna cosa passa, vull saber-ho quan comenci.

—Alguna novetat?

—Amb el Kane? —va dir l’Ash, posant en ordre les seves idees—. Segueix sent el mateix, es manté igual; no, millor que això. Es manté fort, no ha canviat per empitjorar.

—I què em dius de la criatura? Ara sabem que pot deixar anar àcid i cicatritzar immediatament. Hi ha alguna cosa que no sapiguem?

L’Ash va semblar complagut amb si mateix quan va respondre:

—Com t’he dit, he estat fent proves. Com no podem fer res pel Kane, em sembla que el més assenyat és aprendre tot el que puguem sobre la criatura. Mai se sap quin descobriment en aparença insignificant pot conduir a un triomf final.

—Això ja ho sé —va dir ella, regirant-se impacient, en el seu seient—. Què has descobert?

—Té una capa superior del que sembla ser polisacàrids proteínics; almenys això és el que em sembla. És difícil de saber sense una mostra per a la seva anàlisi detallada; i intentar extreure la més petita mostra provocaria més vessament d’àcid. No podem arriscar-nos a què dissolgui part de l’autometge.

—No és clar que no —va dir ella, secament—. Ara mateix, aquesta màquina és l’única oportunitat del Kane.

—Exacte. El més interessant d’això és que constantment està mudant de cèl·lules dins d’una dermis secundària i interna, reemplaçant-les per silicats orgànics polaritzats. Deu tenir una pell doble, dividida per l’àcid que corre entre les dues capes, pel que sembla, a alta pressió. Va ser una sort que el Dallas no tallés profundament amb el tallant, o hauria inundat tota la infermeria.

La Ripley va semblar molt impressionada.

—La capa de silicat mostra una estructura molecular única, molt densa; fins i tot, la crec capaç de resistir al raig làser. Ja sé, ja sé —va afegir en resposta a la seva mirada d’incredulitat—, això sembla absurd, però aquest és el material orgànic més dur que hagi vist en la meva vida. La combinació en què estan alineades aquestes cèl·lules juntament amb la seva composició, equival a quelcom que desafia totes les regles de la nostra biologia. Per exemple, aquestes cèl·lules silicades. Són les que li donen tal resistència a les condicions ambientals adverses.

—Alguna cosa més, a part dels silicats i de la doble dermis?

—Bé, encara no tinc idea de què respira, o de si respira, com nosaltres pensem en una respiració normal. Sí sembla estar alterant l’atmosfera que l’envolta, potser absorbint tots els gasos que requereix, per mitjà d’innumerables porus de la pell. Certament, no té res que se sembli a un nas. Com a fàbrica química viva, sobrepassa tot allò del que he sentit parlar; alguns dels seus òrgans interns no semblen funcionar, mentre que uns altres fan coses que jo ni tan sols puc imaginar. És possible que els òrgans visualment passius tinguin funcions defensives. Ja ho descobrirem si hem de tornar a provocar-los.

L’Ash li va dirigir una mirada expectant:

—Amb això en tens prou?

—De sobres.

«No havien d’haver pujat al Kane a bord», va pensar ella. Haurien d’haver-lo deixat fora, amb la criatura. L’Ash era l’únic responsable de què es trobés dins.

Sense ser advertida, va estudiar al científic, observant-lo amb els seus instruments, arxivant resultats i descartant els que no li semblaven útils. Era l’últim membre de la tripulació al que ella hauria cregut capaç d’un gest dramàtic, i no obstant va ser ell qui havia pres la sobtada decisió de deixar que els exploradors tornessin a bord, contra tots els procediments establerts.

Bé, havia de corregir-se. A més de l’Ash, el Dallas i la Lambert també s’havien posat contra els procediments en demanar entrada. I la vida del Kane havia estat en joc. I si l’Ash hagués obeït les seves ordres i deixat als tres fora? Estaria el Kane encara amb vida? O seria ja només una estadística de la nau? No obstant, això hauria significat una cosa: ella no hauria d’enfrontar-se amb el Kane, ni hauria d’explicar-li per què li havia negat l’entrada a ell i als altres.

L’Ash va advertir la seva expressió i va semblar preocupat:

—Et passa alguna cosa?

—No —va dir ella, asseient-se més dreta—. Resumeix-m’ho tot. Fes-ho tenint en compte que sóc tan ximple com de vegades em veig. Què significa tot això? On estem?

—Una interessant combinació d’elements i d’estructura fan l’alien pràcticament invulnerable, donada la nostra actual situació i recursos.

Ella va assentir amb el cap.

—Així és exactament com jo ho veig, si els teus resultats són precisos.

Ell va semblar avergonyit.

—Ho sento. Molt bé, llavors és invulnerable.

Ella l’observava d’a prop:

—Per això els vas deixar passar?

Com sempre, el científic no es va deixar temptar. No va mostrar res semblat a ressentiment quan va replicar:

—Jo vaig obeir una ordre directa del capità, recordes?

Ella es va obligar a contenir-se per no aixecar la veu, sabent que l’Ash només respectava la raó.

—Quan el Dallas i Kane estan fora de la nau, jo sóc l’oficial de més alta graduació. Sóc la comandant fins que un o l’altre tornin a posar un peu a la nau.

—Sí, per descomptat, se’m va oblidar, això és tot. L’emoció del moment…

—I una merda!

L’atenció de l’Ash va romandre fixa en les diferents dades.

—Les emocions mai et fan oblidar res a tu —li va dir la Ripley; això va fer que l’Ash aixequés el cap.

—Tu creus que ho saps tot respecte a mi, oi? I tot respecte a tu… Estàs segura de saber exactament la classe de persona que sóc. Deixa’m dir-te una cosa, Ripley: Quan vaig obrir la comporta interior, sabia molt bé el que estava fent, és cert. Però això de qui està al comandament… bé, sóc capaç d’oblidar-ho, com qualsevol altre. La meva memòria és bona, però pot fallar, com la de qualsevol. Fins una memòria mecànica com la de Mare pot perdre de vista una informació.

«Un oblit, per descomptat», va pensar ella. La famosa memòria selectiva. No obstant això, el científic podia estar dient la veritat. Més li valdria a ella tenir en compte a quants dels seus companys havia insultat. El Parker i el Brett no sentien precisament amor cap a ella, i ara estava a punt de fer-se enemiga de l’Ash.

Però no podia lliurar-se de la seva desconfiança. Gairebé desitjava que l’Ash s’enfuriés en contra seva.

—Te les vas arreglar per oblidar la bàsica llei de quarantena de la divisió de ciències, una cosa que s’ensenya a tot oficial de nau des de l’escola de vol.

—No.

«Per fi», va pensar la Ripley, una declaració que ella podria creure.

—No ho vaig pas oblidar això —va dir l’Ash.

—Ja veig, no ho vas pas oblidar.

La Ripley va fer una pausa per donar èmfasi.

—Llavors, senzillament vas seguir endavant i la vas violar.

—Creus que ho vaig fer a la lleugera? Que no vaig considerar les possibles conseqüències de la meva acció?

—No, Ash, mai no ho he pensat això.

Una vegada més, ell no va reaccionar a la provocació.

—No em va agradar haver de fer-ho, però em va semblar que no tenia alternativa —va explicar l’Ash suaument.

—Què hauries fet tu amb el Kane? La seva única oportunitat de seguir amb vida passava per entrar a la infermeria, on l’autometge podria atendre’l al més aviat possible. El seu estat s’ha estabilitzat; m’inclino a atribuir l’autoria d’això a la màquina i al seu ràpid tractament, a l’aplicació immediata de antisèptics i a l’alimentació intravenosa.

—T’estàs contradient, Ash. Fa un minut has dit que era la criatura la que el mantenia amb vida, no l’autometge.

—Sí, sembla que la criatura està fent una contribució, però en l’atmosfera i en el medi del Kane. No tenim manera de saber què hauria passat si l’haguéssim deixat amb ella allà fora. Aquí podem observar d’a prop el seu sistema, i estem llestos per compensar el que sigui necessari si la criatura dóna senyals d’actuar hostilment contra ell. No podríem fer-ho si encara estigués fora.

Va fer una pausa, va moure un interruptor i va verificar la seva lectura.

—A més, era una ordre directa.

—Vol dir això que tu obeeixes al Dallas per sobre de mi, sigui quina sigui la situació?

—Vull dir que el capità és el capità, i el fet que estigués un metre fora del corredor en lloc de dins no és raó suficient, al meu parer, per passar per alt les seves decisions.

Ella va apartar la mirada, furiosa contra ell i contra ella mateixa.

—Violant els procediments de quarantena, has posat en perill la vida de tots, no només la del Kane.

L’Ash es va moure tranquil·lament per perforar una tarja al tauler de la computadora, i va contemplar solemnement la informació rebuda. Després va parlar sense mirar a la insistent Ripley.

—Creus que aquesta decisió va ser fàcil per a mi. Conec bé les regles respecte a la quarantena i les formes estranyes de vida. Possiblement millor que tu. Vaig haver de contraposar-les amb la vida d’un home. Potser l’havia d’haver deixat morir a fora, potser he posat en perill a tots els altres. Però sé una cosa: els que fan les regles sempre les redacten amb seguretat i amb comoditat, fora del camp on aquests preceptes absoluts suposadament hauran d’aplicar-se. Però aquí hem de dependre de la nostra intel·ligència, dels nostres sentiments. I això va ser el que vaig fer. Fins ara la criatura no ha fet cap gest amenaçador cap a ell o cap a cap de nosaltres. Potser ho faci més endavant i llavors s’enfrontarà a un grup de sis, preparat i ja disposat i no a un sol home desprevingut, en una cambra fosca d’una nau desconeguda. Estic disposat a córrer aquest risc per la vida del Kane.

Els dits de l’Ash van dansar pel tauler.

—No dubto dels teus sentiments personals —va dir la Ripley, canviant el seu pes sobre la seva cama esquerra i després aixecant-se—. Estic dient, senzillament, que no tens dret ni autoritat per imposar-los als altres. Potser els altres no estavem disposats a córrer el mateix risc.

—Això ja no importa. El Kane està a bord… i viu. Els esdeveniments partiran ara d’aquesta realitat, no d’alternatives passades. És perdre el temps discutir-les.

—Llavors, és aquesta la teva posició oficial com a home de ciència? No és exactament la que prescriu el manual.

—Estàs repetint-te, Ripley. Per què? Per provocar-me? Ja he anotat els meus actes al quadern de bitàcola oficial, i em sotmetré a qualsevol decisió que la Companyia prengui sobre l’assumpte. Sí, és la meva posició oficial. Recorda que la primera consideració de la ciència és la protecció i el millorament de la vida humana. Això és una cosa que mai he contravingut.

—No, però la teva idea del que millora la vida humana pot diferir de la d’uns altres.

Per alguna raó, això va fer que l’Ash es girés i la mirés obertament, quan altres preguntes no havien obtingut resposta.

—Jo em prenc la meva responsabilitat d’oficial en ciències tan seriosament com tu el teu càrrec. Això hauria de bastar-te. Ja n’hi ha prou d’aquest color. Si tens alguna acusació específica que fer, vés a dir-li al Dallas —l’Ash es va tornar llavors als seus estimats instruments—. Si no, fes el teu treball, i jo faré el meu.

La Ripley va assentir amb el cap.

—Em sembla just.

Donant-se volta, es va encaminar cap al corredor encara insatisfeta, sense saber ja ben bé per què. Les respostes de l’Ash tenien el segell de la validesa i eren difícils de rebatre. Això no era el que li preocupava.

Era el fet de què l’Ash, obrís la comporta per deixar entrar als exploradors, violava molt més que les regles: anava contra tota faceta de la personalitat del científic i contradeia directament la seva professionalitat, sobradament demostrada en altres qüestions. La Ripley no el coneixia des de feia gaire, però fins a aquell incident, l’Ash havia actuat com si per a ell, no hi hagués res per sobre del manual de l’oficial en ciències.

L’Ash afirmava que havia fet allò per salvar la vida d’un home. Ella s’havia posat del costat oficial. Estava ella en un error? Estaria el Kane d’acord amb ella?

La Ripley es va dirigir al pont, molt preocupada. Petites coincidències li voltaven pel cap, ofegant tots els seus pensaments. I hi havia alguna cosa que faltava, que feia impossible unir totes aquelles coincidències.

Ara no quedava altra al Nostromo més que esperar. Esperar a què el Parker i el Brett acabessin el seu treball i esperar un canvi en l’estat del Kane.

Al pont, la Lambert estava fent jugar al gat Jones amb uns fils. Se suposava que aquells fils tan sols estaven a bord per divertir al Jones, però el gat se la sabia llarga. Ocasionalment li tocava a ell entretenir als humans. Semblaven obtenir considerable diversió amb les plantofades i les giragonses que feia, mentre manipulava el cordill blanc amb les seves potes maldestres.

La Lambert anomenava aquell joc «l’embolicagats» i en Jonsy «l’embolicamans» dels humans.[12]

Era un gat molt trempat i feia tot el que podia per mantenir de bon humor a la navegant. De vegades es posava solemne. Era una tasca difícil per a un gat. Però en Jones era conscienciós. Continuava treballant per complaure als humans, pensant en la teca i en ratolins càlids i grossos.

—En què penses? —va dir el Brett, aixecant la mirada per sobre del seu tauler.

En Parker va ajustar un control i s’eixugà la suor del front.

—Per poc… un altre mig grau i hauria quedat llest. Potser això satisfaria a la Ripley.

El tècnic en enginyeria va fer un soroll insolent.

—No ho sabies? És impossible satisfer a la Ripley.

Uns brunzits van sorgir darrera de la pantalla en que estava treballant.

El Parker va mirar al silenciós altaveu de comunicació i va dir:

—Si no ens donen la bonificació completa, presentaré una queixa. Ens hem guanyat paga doble. Probablement titllaran el nostres problemes com a «fruit de l’atzar». Aquesta vegada, més li valdrà a la Companyia posar-se a l’altura, o presentarem la nostra queixa al gremi. No aguantarem més.

—D’acord —va dir el Brett.

Una mà es va endinsar pel tub on estava assegurada la pantalla.

—El segellador Nº 3 hauria d’haver tapat això.

El Parker va ficar la mà en una caixa de plàstic ben segellada, però bruta, va estendre al seu company un petit patró fet amb plantilla, quadrat, pintat de gris i de vermell i va tornar a mirar l’intercomunicador.

El ritme era primitiu, senzill, i l’enregistrament havia perdut qualitat amb el temps i l’ús, però el Dallas es va tirar cap a enrere i va gaudir de la música com si hagués estat present en l’antiga sessió d’enregistrament. Un peu portava el compàs silenciosament, en increïble contrapunt amb la melodia.

El comunicador va demanar pas amb un «bip», ho va fer tres vegades, abans que el capità se n’adonés. Exhalant un sospir de resignació, va allargar la mà i va apagar la música; després va prémer un interruptor.

—Aquí Dallas.

—Aquí Ash. Crec que hauries de fer-li un cop d’ull al Kane. Ha passat una cosa.

El Dallas va fer girar les seves cames per sobre del seient i es va redreçar ràpidament. La veu de l’Ash no era de preocupació, la qual cosa era encoratjadora. Però semblava confús, la qual cosa no ho era.

—És greu?

—És interessant.

—Vaig ara mateix.

El Dallas es va posar dempeus i va apagar el reproductor; amb tristesa va veure apagar-se la llum verda del seu costat.

L’Ash havia dit «interessant». Això podia significar que alguna cosa, no necessàriament bona, havia passat.

Va sentir cert alleujament pensant que l’Ash hauria dit quelcom diferent si en Kane hagués mort. Allò significava que l’executiu encara estava viu… En un estat «interessant».

Tal com sabria una mica més tard, l’Ash ni tan sols estava referint-se al Kane. Havia cridat al Dallas en descobrir una altra cosa.

En Dallas va trobar al científic al corredor davant de la infermeria amb el nas enganxat contra el vidre. Es va donar la volta en apropar-se el capità.

—Què passa? —va dir la Ripley apareixent sobtadament a l’altre extrem del corredor; la seva mirada va passar ràpidament de l’Ash al Dallas alternativament—. He sentit la conversa per un monitor obert.

—Tafanejant? —va dir el Dallas, mirant-la sorprès.

Ella va fer un gest.

—No hi ha una altra cosa a fer en aquesta nau. Per què? Alguna objecció?

—No. Simple curiositat.

El Dallas va mirar a través del gruixut vidre de la infermeria i va adreçar-se a l’Ash al no notar res estrany.

—I bé?

—En Kane —va dir el científic, assenyalant-lo amb el dit—. Mira’l bé. Tot el seu cos.

El Dallas va mirar, aclucant els ulls i després va veure que estava passant; o millor dit, no ho va veure.

—S’ha anat.

Una ràpida inspecció de la infermeria no va mostrar senyals de l’alien. Entre tant, en Kane romania immòbil a la plataforma mèdica. El seu pit pujava i baixava tranquil·lament. Pel que sembla estava respirant amb normalitat i sense esforç, malgrat l’absència de la criatura. Una inspecció més detallada va revelar uns petits punts negres dispersos per la vora del seu rostre.

—Haurà plantat alguna cosa en ell —va dir el Dallas, gairebé retrocedint davant aquell pensament repulsiu.

—No —va respondre l’Ash, amb seguretat i el Dallas va voler creure-se’l; havia de creure-se’l. De tota manera, els documents personals deien que la visió del científic d’a bord era la més aguda de la nau.

—Són indentacions, no protuberàncies. M’inclino a creure que són marques que li van deixar les ventoses.

Va fer una pausa, i després va afegir:

—D’altra banda, el Kane sembla il·lès.

—Potser encara no hagi acabat tot —va intervenir la Ripley—. La porta està segellada. L’ésser deu estar dins encara.

La seva veu va semblar confiada, però en realitat ocultava els seus veritables sentiments. Només pensar que aquella espècie d’aranya-mà, amb el seu ull fix que no parpellejava, estigués arrossegant-se per allà dins, l’atemoria més del que volia mostrar.

—No podem obrir la porta —va dir l’Ash, pensatiu—. No podem deixar escapar l’ésser. L’últim que necessitem és tenir-lo lliure per la nau.

—No podria estar més d’acord —va dir la Ripley, mirant al terra de la infermeria, i no veient res més que el seu metall brillant i pintat.

—No podem agafar-lo ni matar-lo des de lluny. Així que, què podem fer?

—Quan vam provar de treure’l del rostre del Kane —va dir el Dallas—, el vam tallar i li vam fer una ferida. Potser si no l’haguéssim amenaçat tan clarament no hauria oposat resistència. Potser hauríem pogut retirar-lo simplement.

Visions d’espectaculars elogis de la Companyia, potser un ascens, certament una bonificació, van passar pel seu cap. Després va tornar a veure el cos inconscient del Kane, i es va sentir culpable.

La Ripley s’estremia només de pensar-ho.

—Pots intentar agafar-lo; jo vigilaré la porta.

—Crec que la idea no és dolenta —va dir l’Ash, apartant-se del vidre. És un espècimen de valor incalculable. Certament, hem de capturar-lo viu i sa.

Va prémer l’interruptor que controlava la porta. La infermeria era un bon lloc per provar d’atrapar a l’intrús. Tenia parets dobles i, excepte les entrades d’aire, era el compartiment millor segellat del Nostromo.

La porta va lliscar lleugerament. L’Ash va mirar al Dallas, qui va assentir amb el cap. Novament algú va tocar el control i la porta es va desplaçar uns quants centímetres més. Ara hi havia espai perquè un home hi llisqués amb cura. En Dallas va ser el primer a entrar, cautelosament seguit per la Ripley. L’Ash va entrar l’últim; ràpidament va accionar una palanca i va fer que la porta es tanqués darrera d’ells.

Van romandre molt units enfront de la porta, escodrinyant l’habitació. Ni el menor senyal de la criatura. El Dallas es va mossegar els llavis i després va emetre una lleugera xiulada. Això no va afectar a la criatura, però va fer que la Ripley rigués nerviosament.

Examinant els llocs ocults, el Dallas va anar cap a un armariet. Aquell semblava un amagatall excel·lent. Però una inspecció minuciosa de l’interior només va mostrar proveïments mèdics, ben col·locats, intactes.

Si volien atrapar a la criatura, els hi caldria quelcom més que les seves mans nues. Necessitaven alguna cosa sòlida. El Dallas va escollir el primer objecte de grandària suficient que va veure, una safata d’acer inoxidable. En girar-se per començar a caminar, va tenir plena consciència de què si la criatura se sentia amenaçada, podia escapolir-se a través d’aquella safata tan fàcilment com de les seves mans. Però el seu pes li donava confiança.

L’Ash estava inspeccionant el racó oposat de la infermeria. La Ripley va començar a avorrir-se al costat de la porta. La va tancar, va entrar i va mirar a sota de la plataforma que sostenia al Kane, pensant si la criatura per ventura s’hauria aferrat a la part de sota. Cada múscul del cos de la Ripley estava tibant, disposat a saltar al menor albir del petit invasor. No va sentir més que alleujament quan va veure que la part de sota de la plataforma estava buida.

Redreçant-se, va pensar en on podia buscar. En fer-ho, va fregar una mampara. Una cosa sòlida va aterrar sobre la seva espatlla. La Ripley es va girar i es va trobar, a uns quants mil·límetres, uns llargs dits esquelètics, i un ull gris amb la forma d’una gemma tallada en caboixó.

D’alguna manera, va aconseguir emetre un sol crit. Els seus músculs es van tensar, i ella es va contreure terriblement. En fer-ho, la criatura va caure pesadament al terra. Allà va romandre, immòbil.

En Dallas i l’Ash havien acudit a tot córrer en sentir el seu crit. Ara, els tres contemplaven aquella forma inert, als seus peus. Els dits s’havien contret, i semblaven, de manera horrible, la mà d’un cadàver. Tan sols els dits extres, la cua i l’ull mort, sense parpelles, trencaven aquella il·lusió.

La mà dreta de la Ripley jeia sobre la seva espatlla, on aquella cosa s’havia posat. Estava inhalant aire; l’adrenalina li brollava per tots els porus del seu cos. Encara podia sentir a sobre seu el pes de l’ésser estrany.

Va estirar llavors la seva cama i amb la bota, va tocar l’alien, que no es va moure ni va oposar resistència.

A més de la lluentor de l’ull, la pell, com de cuir, semblava encongida i seca. La Ripley va tornar a empènyer-lo amb el peu i li va donar volta. El tub es destacava enmig del palmell, gairebé encongit del tot.

—Crec que està mort —va dir el Dallas, estudiant aquell cadàver imprevist moments abans. Després va aixecar la mirada cap a la Ripley—. Estàs bé?

La llengua i la laringe de la Ripley van tornar a la vida.

—Sí. No m’ha fet res. Crec que ja estava mort quan ha caigut a sobre meu.

La Ripley va avançar cap a un armariet obert i va escollir un llarg fòrceps de metall. Un toc als dits encongits no va provocar cap reacció, tampoc picar-li a l’ull. El Dallas sostenia la safata. Amb el fòrceps, van col·locar en ella a l’estrany ésser petrificat i ràpidament van tancar la brillant tapadora.

Es van dirigir a una taula propera. L’ésser estrany va ser acuradament tret de la safata i col·locat a sobre de la superfície llisa. L’Ash el va enfocar amb una llum brillant. La il·luminació va intensificar la pal·lidesa repugnant de la cosa. L’Ash va escollir una petita sonda i amb ella va empènyer i va picar a la cosa, que no va oposar resistència.

—Mireu aquestes ventoses.

Amb la sonda va indicar la sèrie de petits i profunds forats alineats a l’interior del palmell de la criatura. Es distribuïen per tot arreu sense excepció.

—No em sorprèn que no poguéssim treure-li al Kane; entre això, els dits i aquesta cua que tenia al voltant del coll…

—On està la boca? —va dir el Dallas, que va haver d’apartar la seva mirada de l’ull. Àdhuc en la mort, l’òrbita posseïa una espècie d’atracció hipnòtica.

—Ha de ser aquest òrgan en forma de tub. Això és el que li havia ficat al Kane per la gola. Però mai va donar cap senyal fefaent d’alimentar-lo.

Amb la sonda, l’Ash va giravoltar l’alien sobre el seu dors. Amb els fòrceps va agafar el tub, i per la força el va arrencar parcialment del palmell. En extreure’l, la major part del tub va canviar de color, tornant-se d’un color uniforme amb la resta del cos.

—S’endureix quan entra en contacte amb l’aire —va dir l’Ash, que després va posar la minúscula forma a sobre d’un vidre, la va col·locar a sota de la lent i va ajustar els controls. En unes petites pantalles van aparèixer tot de nombres i paraules, quan l’Ash va prémer un botó.

—Això és tot —va informar als altres—. S’ha acabat, és mort. Cap senyal de vida. Potser no en sabem gaire sobre ell, però no és tan estrany com per què no puguem determinar si és viu o mort.

La Ripley va sentir un pessigolleig a l’espatlla.

—Molt bé, lliurem-nos d’ell —va dir.

L’Ash va aixecar la mirada i la va contemplar, incrèdul.

—Estàs de broma, és clar; molt graciosa.

Ella va sacsejar el cap.

—És clar que no!

—Però… ens l’hem d’emportar —va dir l’Ash, amb veu excitada—. És el nostre primer contacte amb una criatura com aquesta. No hi ha res semblant als nostres catàlegs, ni tan sols en els hipotètics. S’ha de fer amb ell tota classe de proves.

—Molt bé —va dir la Ripley—. Llavors fes les teves proves i després ens desfarem d’ell.

—Requereix totes les instal·lacions d’un laboratori biològic completament equipat. Jo només puc registrar els detalls més succints de la seva construcció i composició. Encara no puc començar a fer suposicions sobre coses tan crítiques com la seva història evolutiva. No podem llançar un dels més grans descobriments xenològics[13] de l’última dècada aquí i allà com si fos una deixalla. Jo, personalment i des de la meva capacitació com a oficial en ciència, protesto. I en Kane faria el mateix.

—Aquesta cosa va supurar àcid i gairebé va fer un forat a través de la nau —va dir la Ripley, assenyalant-la amb un moviment del cap—. Ni Déu sap què pot fer ara que ha mort!

—No farà res —va replicar l’Ash—. El fluid àcid probablement ha estat absorbit per les cèl·lules mortes i ha perdut tota força. No ha fet res.

—Encara no.

L’Ash va dirigir una mirada implorant al Dallas:

—No s’ha mogut, ni s’ha resistit quan l’hem picat per tot arreu, àdhuc a l’ull. Els nostres instruments diuen que està mort, i al meu entendre es pot suposar que no és un zombi. Dallas, hem de conservar aquest espècimen.

Quan el Dallas no va respondre, l’Ash va seguir parlant.

—D’una banda, si no podem treure del coma al Kane, l’equip mèdic que haurà de tractar-lo necessitarà la criatura que li va induir aquest estat. Si la llencem, també estarem llençant el secret per reanimar al Kane.

Finalment, el Dallas va parlar:

—Tu ets el científic. És el teu departament, i la decisió depèn de tu.

—Llavors, està presa —va dir l’Ash, mirant amb cobdícia la seva adquisició—. La segellaré en un tub d’estasi.

Això anul·larà tota possibilitat de què reviscoli. Podem encarregar-nos d’ell.

—Això va ser probablement el que va pensar en Kane —va murmurar la Ripley.

El Dallas li va dirigir una mirada, i ella va apartar la vista.

—Suposo que aquí hem acabat amb el monstre —va dir ella indicant la plataforma—. I què em dieu del Kane?

L’Ash va girar el cap per mirar la llitera. Després d’un breu examen de l’executiu i un estudi del seu rostre marcat per les ventoses, el científic va activar diversos instruments en el tauler mèdic. L’autometge va fer diversos sorolls, i van començar a aparèixer dades.

—Té febre.

—Molt alta?

—No, res que el seu cos no pugui absorbir. La màquina li reduirà la temperatura. Encara està inconscient.

—Això ja ho podem veure.

L’Ash va aixecar la mirada cap a la Ripley.

—No necessàriament; podria estar adormit, que és diferent.

La Ripley anava a contestar, però va ser interrompuda per una airada resposta del Dallas:

—Vosaltres dos, ja n’hi ha prou de baralles.

Com si no tingués prous problemes, ara havia d’enfrontar-se a la tensió entre membres de la tripulació. Considerant la tensió mental que tots havien patit recentment, podien esperar-se tals conflictes, però el Dallas només toleraria els mínims necessaris. Un antagonisme obert era una cosa a evitar costés el que costés. No tenia temps d’enfrontar-se amb la manca de cohesió grupal.

Perquè l’Ash deixés de pensar en la Ripley i viceversa, va desviar la conversa cap al Kane.

—Inconscient i amb febre lleugera. Alguna cosa més?

L’Ash va estudiar les seves dades:

—Res que aparegui aquí; els seus signes vitals segueixen sent forts.

—El teu pronòstic a llarg termini?

El científic va vacil·lar.

—Jo no sóc metge; el Nostromo no és suficientment gran com per portar un.

—O suficientment important. Això ja ho sé. Però tu ets el més semblat a un metge que tenim. Simplement, vull la teva opinió. No passarà al quadern de bitàcola i, certament, no et faré responsable.

La seva mirada es va girar cap al Kane, company de tripulació i amic.

—No vull semblar massa optimista —va dir l’Ash lentament—, però basant-me en el seu estat actual i en el que em diuen els monitors, m’atreveixo a dir que tirarà endavant.

El Dallas va somriure, i després va assentir amb el cap lentament:

—Déu n’hi do. No goso demanar res més.

—Espero que tinguis raó —va afegir la Ripley—. De vegades estem en desacord, però aquesta vegada espero que tinguis raó.

L’Ash es va encongir d’espatlles.

—Voldria fer més per ell; però, com he dit, no estic preparat. Queda en mans de l’autometge. Precisament ara estava rebent algunes dades estranyes, però no hi ha cap precedent perquè la màquina pugui atacar el seu mal. Tot el que podem fer és esperar fins que desxifri el que li va fer la criatura estranya. Llavors podrà prescriure i començar un tractament.

Sobtadament va semblar desanimat.

—Desitjaria estar més qualificat en l’aspecte mèdic. No m’agrada esperar els resultats de les màquines.

La Ripley es va sorprendre.

—És la primera vegada que et sento dir alguna cosa contra les màquines, Ash.

—Cap màquina és perfecta; haurien de ser més flexibles. Necessitem aquí un hospital complet, no simplement aquest petit autometge. No ha estat dissenyat per enfrontar-se a una cosa com… bé, com aquest ésser estrany. El problema pot estar per sobre de la seva capacitat. Com qualsevol màquina, simplement és tan eficaç com la informació programada en ella. Voldria saber més de medicina.

—Aquesta també és la primera vegada que t’he sentit expressar sentiments d’inadaptació —li va contestar la Ripley.

—Si no se sap tot, un sempre se sent incompetent. No veig com podria un sentir-se d’una altra manera —va dir l’Ash, contemplant de nou al Kane.

—Aquest sentiment s’amplifica quan l’univers ens posa davant d’alguna cosa que està totalment fora de la nostra experiència. Si no tinc coneixements per afrontar-lo de la manera adequada, llavors em sento impotent.

Maniobrant acuradament amb el fòrceps, va aixecar el ser estrany i el va transferir a un llarg tub transparent. Va prémer llavors un control col·locat a l’interruptor del tub, i el va segellar. Una resplendor groga va omplir el tub.

La Ripley havia observat amb mirada intensa tot el procediment. Gairebé esperava que la criatura de sobte es dissolgués per escapar del tub d’estasi i els amenacés a tots. Finalment convençuda de què ja no l’amenaçaria més enllà dels seus malsons, va donar-se la volta i es va encaminar a la sortida de la infermeria.

—No sé què opineu vosaltres —va dir per sobre d’una espatlla—. Però a mi em vindria bé una mica de cafè.

—Bona idea —va dir el Dallas, i després va mirar a l’Ash.

—Et quedaràs aquí sol?

—Vols dir sol amb això? —va respondre l’Ash, assenyalant amb un polze en direcció al recipient segellat, i va respondre—: Sóc un home de ciència. Aquestes coses acceleren la meva curiositat, no el meu pols. Estaré bé, gràcies. Si alguna cosa ocorre o si l’estat del Kane mostra senyals de canvi, us avisaré immediatament.

—Fet.

En Dallas va mirar a la Ripley, que esperava.

—Fem aquest cafè.

La porta de la infermeria va lliscar silenciosament darrera d’ells i es van encaminar cap al pont, deixant que l’autometge s’encarregués del Kane, i que l’Ash treballés amb l’autometge.





VIII


El cafè va aplacar els seus estómacs, tant com els seus cervells. Al voltant d’ells el Nostromo funcionava, sense interessar-se per l’estrany ésser mort de la infermeria. Brunzits i olors familiars omplien el pont.

El Dallas va reconèixer algunes de les olors: procedien de diversos membres de la tripulació. No es va molestar per això, tan sols ensumà diverses vegades per reconèixer-los. Articles refinats, com el desodorant, no es trobaven a faltar en una nau de la grandària del Nostromo. Empresonada en una ampolla de metall, a anys-llum de mons càlids i atmosferes desinfectades, la tripulació un cop desperta no s’ocupava d’assumptes tan poc importants com els efluvis del veí.

La Ripley encara semblava preocupada.

—Què et passa? Encara ressentida per la decisió de l’Ash de deixar-nos tornar?

La veu de la Ripley va revelar la seva frustració:

—Mira que deixar-li prendre a ell una decisió com aquesta…

—Ja t’ho vaig dir —va explicar ell, pacientment—. La meva decisió va ser permetre entrar al Kane, no… Ah! Vols dir sobre conservar aquesta bestiola?

Ella va assentir amb el cap:

—Sí; és massa tard per discutir sobre el retorn a la nau. Potser em vaig equivocar. Però conservar això a bord, mort o no, després del que li va fer al Kane…

Ell va intentar aplacar-la:

—No estem segurs de si li ha fet alguna cosa al Kane, a part de desmaiar-lo; segons les dades, no té res dolent. Quant a conservar-lo a bord, jo simplement dirigeixo aquesta nau. Només sóc un pilot.

—Tu ets el capità.

—Un grau d’últim recurs, que no significa res en situacions específiques. El Parker passa per sobre de mi en qüestions d’enginyeria. En tot el que tingui a veure amb la divisió de ciències, l’Ash té l’última paraula.

—I això per què?

Ara el to de la Ripley va ser més de curiositat que d’amargor.

—Per la mateixa raó què fem totes les coses: per ordres de la Companyia.

—Has llegit la seva normativa?

—Des de quan és aquest el procediment normal?

El Dallas començava a exasperar-se:

—Au va, Ripley! Aquesta no és una nau militar. Saps tan ben com jo que el procediment normal és el que t’indica què cal fer. Aquest principi inclou la independència dels diferents departaments, com el de ciència. Si jo cregués el contrari, segurament no hagués acceptat venir aquí.

—Què et passa? Les visions de la bonificació pel descobriment s’interposen davant de l’espectre d’un home mort?

—Tu saps bé que no és així —va replicar el Dallas, taxatiu—. No hi ha cap bonificació per gran que sigui que pugui canviar-se per la salut del Kane. Ara és massa tard per això. Ja estem aquí, i ja ha ocorregut. Mira, no et fiquis amb mi vols? Jo em limito a portar càrrega per un sou. Si jo desitgés ser un gran explorador i estigués matant-me per obtenir bonificacions per lliuraments, m’hauria inscrit en el cos de la frontera. I ja haurien pogut arrencar-me el cap una dotzena de vegades. La glòria… No, gràcies! No és per a mi. Em conformo amb que em retornin el meu oficial executiu.

La Ripley no va contestar aquesta vegada; es va quedar silenciosa durant diversos minuts. Quan va tornar a parlar, la seva amargor s’havia dissipat.

—Heu estat tu i en Kane junts en altres vols?

—Els suficients per conèixer-nos —va dir el Dallas, amb veu profunda mirant fixament el seu tauler.

—I què em dius de l’Ash?

—Sant tornem-hi amb això! —va dir el Dallas, sospirant i amb ganes de fugir, però no hi havia on—. Què vols saber d’ell?

—El mateix. Dius conèixer al Kane. Coneixes a l’Ash? Has volat amb ell abans?

—No.

Aquella idea no va preocupar al Dallas gens ni mica.

—Aquesta és la primera vegada. Vaig fer cinc remolcs, llargs i curts, amb diferents carregaments i altres científics; després dos dies abans que sortíssim de Thedus, els van reemplaçar per l’Ash.

Ella el va mirar significativament.

—Quin problema hi ha? —va dir ell, amb duresa—. També van reemplaçar al meu vell oficial per tu.

—No confio en ell.

—Bona actitud. Ara bé, jo… jo no confio en ningú.

«És temps de canviar de tema», va pensar el Dallas. Pel que havia vist fins llavors, l’Ash era un oficial competent, encara que una mica estirat quan es tractava de fer broma amb ell, però la companyonia personal no era necessària en viatges en què es passava gairebé tot el temps, excepte en partir i arribar, en la narcosi de l’hiperson. Mentre complís amb el seu treball, al Dallas li importava un rave la seva personalitat. Fins al moment no hi havia raó per dubtar de la competència de l’Ash.

—Què està retardant les reparacions? —va preguntar el Dallas a la Ripley. Ella va esguardar el seu cronòmetre i va fer certs càlculs:

—Gairebé han d’estar acabant. Deuen d’estar revisant els retocs finals.

—Com ho saps això?

—Encara els hi deu quedar alguna cosa per fer. Estic segura, o ja haurien dit alguna cosa. Mira; tu creus que estic encobrint al Parker?

—No. Què queda per fer?

La Ripley va formular una ràpida pregunta al seu tauler:

—Encara estem cecs en els ponts B i C. Les antenes van volar, i cal reemplaçar-les per complet.

—M’importen un borrall els ponts B i C. Sé ben bé com estan. Cap altra cosa?

—Els sistemes d’energia de reserva es van esgotar quan vam aterrar. Recordes el problema amb les llums secundàries?

—Però no està operativa la font principal d’energia?

La Ripley va assentir amb el cap.

—Llavors, tot això de les reserves no cal. Podem enlairar-nos sense elles, tornar a l’hiperson i viatjar realment, en lloc d’estar perdent el temps aquí.

—És bona idea? Vull dir, enlairar-nos sense arreglar per complet les llums secundàries.

—Potser no, però vull sortir d’aquí, i vull sortir ara mateix. Hem investigat aquest senyal, i aquí l’únic al que cal rescatar és al Kane. Deixem que alguna expedició de la Companyia, amb l’equip apropiat, vingui a excavar al voltant d’aquella nau abandonada. No és això pel que ens paguen. Hem obeït totes les ordres. Ara, ja és suficient. Anem-nos-en d’aquí.

Al pont cadascú va tornar a assumir el seu lloc. Es van oblidar del Kane i de l’estrany ésser mort. Tot va quedar en l’oblit, excepte els procediments d’enlairament. Una vegada més, tots formaven una unitat. Les animositats i opinions personals van ser deixades de banda i sepultades pel desig de què el remolcador s’enlairés i tornés a l’espai net i obert.

—Impuls primari activat —va informar l’Ash, des de la infermeria, el seu lloc habitual.

—Verificat —va arribar la veu de la Lambert.

—Els botons secundaris encara no funcionen.

La Ripley va frunzir l’entrecella en llegir allò en el tauler per sobre del seu cap.

—Sí, ja ho sé. Navegant, estem llestos?

La Lambert va estudiar la seva pantalla.

—Reingrés orbital computat i registrat. Estic comprovant les posicions amb la refineria. Les tindré dins d’un segon.

—Aquí estan!

Va prémer després una sèrie de botons, en seqüència. Uns nombres es van il·luminar sobre el cap del Dallas.

—Em sembla correcte. Corregirem en arribar a dalt, de ser necessari. Prepareu-vos per l’enlairament!

Cobert de pols estranya, el Nostromo va començar a vibrar. Un rugit es va elevar sobre l’udol de la tempesta, un tro generat per humans, va ressonar en els pujols de lava i va fer vibrar unes columnes hexagonals de basalt.

—Preparats —va dir la Ripley.

El Dallas va mirar a l’Ash a la pantalla:

—Com va?

El científic va estudiar els seus instruments:

—Tot està funcionant; no puc dir per quant temps.

—Prou com per treure’ns d’aquí —va dir el Dallas per l’intercomunicador—. Parker com es veu des d’allà? Podem enlairar-nos sense engegar el motor d’hiper-potència?

El Dallas sabia que si no podien contrarestar la gravetat sense ell, haurien d’engegar els hiper-impulsors per sortir d’allà. Però un segon o dos d’hiper-impuls els trauria completament del sistema. Això significaria relocalitzar-lo i desaprofitar un temps preciós per unir-se un altre cop amb el seu carregament. I el temps es tradueix en aire. Minuts = litres. El Nostromo continuaria reciclant el seu mínim proveïment de material respirable tan sols un temps.

Quan els seus pulmons comencessin a rebutjar-lo haurien de tornar als congeladors, tant si havien trobat la refineria com si no.

El Dallas va pensar a la gegantesca fàbrica flotant i va tractar d’imaginar quant necessitarien per pagar-la amb els seus diferents modests salaris.

La resposta del Parker va mostrar certes esperances, encara que no va ser precisament encoratjadora.

—Sens dubte, però recordeu, això que em fet és simplement un nyap provisional. Es necessita l’equip de les drassanes per tal de què les reparacions siguin completes.

—Aguantaran?

—Haurien de fer-ho, tret que trobem a dalt molta turbulència. Això podria fer volar les cel·les noves. I no hi ha res més. No hi ha manera de tornar a reparar-les.

—Així doncs, preneu-vos-ho amb calma —va afegir el Brett, des del seu seient al cubicle d’enginyeria.

—Rebut; anirem amb compte. Tot el que cal fer és arribar a gravetat zero i després podrem seguir fins a Sol. Llavors les maleïdes cel·les podran anar-se’n a l’infern si volen. Però fins que estiguem a dalt i fora, mantingueu-les intactes, encara que hagueu de subjectar-les amb les mans.

—Farem el que puguem —va dir el Parker.

—Inspecció, canvi i fora.

En Dallas es va girar per orientar-se cap a l’oficial d’autorització del Nostromo. La Ripley estava exercint dos càrrecs per la incapacitat del Kane.

—Eleva’ns uns cent metres i recull les xanques d’aterratge, —va dir el Dallas, i després va dirigir la seva atenció al seu tauler de nou—. Jo el mantindré ferm.

—Fins a cent —va dir la Ripley, manipulant uns controls.

El tro es va intensificar fora quan el remolcador es va elevar d’aquella superfície assotada pel vent. La nau es va elevar uns cent metres per sobre del terra, mentre la pols corria confusament per sota d’ella. Els massissos pilars que havien suportat al Nostromo es van doblegar netament, entrant en la seva caixa de metall.

Un lleuger cop va ressonar en el pont, confirmant les dades de les computadores.

—Les xanques s’han doblegat —va anunciar la Ripley—. El blindatge s’està tancant.

Les plaques de metall van lliscar, cobrint les xanques i segellant la nau, a resguard de partícules de pols i d’aquella atmosfera estranya.

—Tot aguanta —va declarar l’Ash.

—Molt bé. Ripley, el Kane no està aquí, així que això és tot teu. Eleva’ns.

La Ripley va moure una doble palanca al tauler de l’executiu.

El rugit fora era eixordador, encara que no hi hagués ningú per sentir-lo ni per quedar impressionat pels avanços de la humanitat. Lleugerament inclinat cap amunt, el Nostromo va començar a avançar.

—Estic pujant els «G» —va dir la Ripley, tocant diversos botons addicionals—. Apa, som-hi !

Elevant-se cap al cel i accelerant contínuament, el remolcador va semblar de sobte saltar cap a endavant. Uns vents poderosos van fregar la seva pell dura i brillant, i no van alterar el seu curs ni la seva velocitat.

L’atenció de la Lambert estava fixa en un aparell especial:

—Un quilòmetre i ascendint. En ruta. Inserció orbital 5.3 en 2 minuts.

Després va afegir silenciosament, per a si mateixa «Si això aguanta tot aquest temps».

—Tot sona bé —va murmurar el Dallas, observant dues línies que s’ajuntaven tranquil·litzadorament al seu tauler—. Endavant amb la gravetat artificial.

La Lambert va moure un interruptor. La nau va semblar vacil·lar, l’estómac del Dallas va protestar en desaparèixer la gravetat del petit món que quedava darrera d’ells, i que va ser reemplaçada de cop i volta de forma brusca.

—Llesta —va informar la Lambert, mentre les seves pròpies entranyes tornaven als seu lloc.

La mirada de la Ripley passava d’una pantalla a una altra. Va aparèixer una lleugera discrepància, i ella es va apressar a corregir-la.

—Dades d’impuls desigual. Estic alterant el vector.

Va tocar lleugerament un interruptor, i va observar amb satisfacció una agulla que tornava al seu lloc corresponent.

—Compensació efectuada. Ara, es manté ferm. Estem en curs.

En Dallas començava a creure que ho havien aconseguit sense cap dificultat quan un tremolor violent va recórrer tot el pont, engegant pels aires les possessions personals i els pensaments frenètics de tota la tripulació. El tremolor va durar tan sols un moment, i no es va repetir.

—Què collons ha estat això? —va preguntar el Dallas en veu alta.

Com a resposta, l’intercomunicador brunzí demanant pas.

—Ets tu Parker?

—Sí, hem tingut certes dificultats aquí a baix.

—Greus?

—El quadrant d’estribord s’ha sobreescalfat. Digues-m’ho tu mateix.

—Pots arreglar-lo?

—Estas de conya? Estic desconnectant-lo.

—Compensant de nou l’impuls desigual —va anunciar la Ripley solemnement.

—Cal que ens mantinguis d’una peça fins que estiguem més enllà del doble zero —va dir el Dallas, davant del micròfon.

—Què creus que estem intentant fer aquí?

L’intercomunicador va tallar la comunicació.

Al pont es va fer audible un lleuger canvi del rugit de les màquines; ningú mirava al seu veí, per temor de veure en ell les seves pròpies preocupacions.

Avançant una mica més lentament, però encara lliscant sense esforç entre núvols de vapor, el Nostromo va seguir cap a l’espai, en ruta per trobar-se amb la refineria.

En contrast amb la relativa calma del pont, la sala de màquines era escenari d’una activitat febril. En Brett estava novament dins d’un tub, suant i desitjant estar en una altra part.

—Ho has col·locat? —li va preguntar el Parker, des de fora.

—Sí, això crec. La pols està embussant de nou les maleïdes preses. La número dos està sobreescalfant-se.

—Creia que ho havíem deixat enrere això.

—Jo també. Deu haver entrat per una pantalla. Les maleïdes màquines són massa sensibles!

—No van ser dissenyades per volar entre huracans de partícules —li va recordar el Parker al seu soci—. Escup sobre elles uns dos minuts i ens en sortirem.

Un segon tremolor va recórrer el pont.

L’atenció de tots estava fixa en els seus respectius taulers. En Dallas va pensar en preguntar als enginyers, i després s’ho va rumiar millor i es va abstenir. Si el Parker tenia res de què informar, ho faria.

«Vinga, Va!» va dir silenciosament. «A munt!». Es va prometre a si mateix que si el Parker i el Brett aconseguien mantenir funcionant els impulsos primaris durant altres dos minuts, intercediria en nom d’ells per aquelles bonificacions que constantment estaven sol·licitant. Un aparell va mostrar que la gravitació estava esvaint-se ràpidament. «Un minut més», va pregar el Parker, acariciant amb una mà, inconscientment, la paret més propera. «Només un altre minut!».

Sorgint d’una corona de núvols, el Nostromo va sortir a l’espai obert. Un minut i cinquanta segons després, l’indicador de gravetat de superfície en el tauler del Dallas va assenyalar zero.

Aquell va ser el senyal per a certes aclamacions poc professionals però sinceres al pont.

—Ho hem aconseguit! —va dir la Ripley, deixant-se caure, exhausta, contra el respatller encoixinat del seient—. Diables! Ho hem aconseguit.

—Quan el primer tremolor i quan hem començat a perdre velocitat, creia que no ho aconseguiríem —va sospirar el Dallas—. Ja veia com ens estavellàvem contra el pujol més proper. Bé, ens podia haver passat, si haguéssim hagut de pujar deixant-nos la refineria.

—No hi ha res de què preocupar-se —va dir la Lambert, sense somriure—. Hauríem aterrat, per quedar-nos allà. Llavors, la nostra trucada d’auxili s’hauria engegat. Ens hauríem pogut relaxar dins de l’hiperson fins que alguna altra afortunada tripulació sortís dels seus congeladors per rescatar-nos.

«No esmentis res sobre bonificacions… encara», estava dient-se el Dallas a si mateix. «Sorprèn-los amb ella quan despertin a l’òrbita terrestre», però ara com ara, l’equip d’enginyeria almenys s’havia guanyat un elogi verbal.

Va encendre la intercomunicació:

—Bon treball, parell de dos. Com va?

—Ara que hem sortit de la pols, ronca com en Jonsy.

Un xerric metàl·lic va sortir de l’altaveu. El Dallas va frunzir l’entrecella durant un moment, incapaç de reconèixer-lo. Llavors va comprendre que el Parker probablement havia obert una cervesa, sense adonar-se que estava massa a prop del micròfon.

—Ha estat molt senzill —va continuar l’enginyer, orgullós—. Quan nosaltres reparem alguna cosa, reparada es queda.

Un so borbollejant va omplir l’altaveu, com si el Parker estigués submergint-se en alguna cosa.

—És clar que sí. Bon treball —els va confirmar el Dallas—. Descanseu una mica, us ho heu guanyat.

—Parker!

—Sí?

—Quan ens elevem rumb a la terra i estiguis coordinant el teu departament amb control d’enginyeria, aparta la teva cervesa del micròfon.

El borbolleig va cessar.

Satisfet, el Dallas va tallar la comunicació i va dir, sense dirigir-se a ningú en particular:

—Cobrem els diners i anem-nos a casa. Porta’ns al garatge, Lambert.

L’angle d’ascens del Nostromo va començar a reduir-se. Van passar diversos minuts abans que un continu «bip» comencés a sonar a sobre del lloc de la navegant.

—Aquí ve —va informar la Lambert als seus companys—. Precisament on se suposa que ha d’estar.

—Molt bé —va dir el Dallas, manipulant controls—. Alinea’ns i mantén-te observant la refineria.

Els instruments brunzien en ajustar la seva posició respecte a la muntanya de plàstic i metall. La Ripley va encendre un control, i el remolcador va seguir cap a enrere, apropant-se a la fosca massa de la refineria.

—Estem en posició —va dir.

—Endavant —va dir el Dallas observant intensament certes dades, amb els dits sobre una filera de botons vermells.

—Estem desplaçant-nos —l’atenció de la Ripley es dirigia cap a dues pantalles al mateix temps—. Es redueix la distància. Vint, quinze… ja està!

Va manipular un interruptor.

En Dallas va prémer uns controls vermells:

—Motors apagats, energia primària de compensació. Tenim estabilitat inercial. Activeu el bloqueig de l’hiper-impuls.

—Activat —li va informar la Ripley—. Ja estem units.

En ser activat ara, el Nostromo generaria un camp d’hiper-impuls suficient per tibar de la refineria. Viatjaria juntament amb ells, embolicada en aquestes misterioses manifestacions d’irrealitat que capaciten a naus i homes per viatjar a major velocitat que la llum.

—Fixa el rumb cap a la terra —va ordenar el Dallas tensament—. Llavors, encén el motor gran, i porta’ns a la velocitat de la llum més quatre.

—Amb molt de gust.

—Trajectòria computada, i tancada —va dir la Lambert, un moment després—. És hora d’anar a casa.

Després va afegir, per a si mateixa: «Peus meus, traieu-me d’aquí».

La Ripley va tocar un gran control. El petit món amb l’estranya nau encallada es va esvair com si mai hagués existit. El Nostromo va assolir i superar la velocitat de la llum. Un efecte de corona es va materialitzar a través de la nau i la refineria. Sobre ells, els estels es van tornar blaus, i els que es quedaven enrere canviaven i es tornaven vermells.

Sis membres de la tripulació s’encaminaven, tranquil·litzats, a casa. Sis membres de la tripulació, i un altre més anomenat Kane.

Es van asseure al voltant de la taula a prendre cafè o qualsevol altre líquid tebi que estimulés, segons els seus gustos i els seus hàbits. Les seves postures relaxades mostraven el seu estat d’ànim. Tot just acabaven de sortir d’un tràngol que els havia fet comportar-se tan durament com el cristall, però amb el doble de fragilitat. Ara, les cames penjaven despreocupadament dels braços de les butaques, i les esquenes s’enfonsaven entre els coixins.

La Lambert encara seguia al pont, fent les últimes correccions abans de permetre’s el luxe de descansar. L’Ash es trobava a baix a la infermeria acompanyant al Kane. L’oficial executiu i el seu estat eren el principal tema de conversa.

El Parker va abocar un te fumejant, i va fer espetegar els llavis amb poca delicadesa, proposant amb la seva habitual confiança:

—El millor serà congelar-lo. Això detindrà la maleïda malaltia.

—No sabem si la congelació alterarà el seu estat d’alguna manera —argumentà el Dallas—. Podria empitjorar-lo. Podria intensificar el mal que l’ha posseït.

—És mil vegades millor que no fer res —va dir el Parker, brandant la seva tassa com un bastó—. I això és el que fins avui ha fet l’autometge: res. Tingui el que tingui, està per sobre de la seva capacitat. Exactament com va dir l’Ash. Aquesta computadora mèdica està programada per guarir coses com ara marejos i ossos trencats, però no pas una cosa d’aquest tipus.

—Tots sabem que en Kane necessita ajuda especialitzada.

—Que acabes de reconèixer que no podem prestar-li.

—Correcte —va dir el Parker, recolzant-se sobre el seu respatller—. Exactament. Per això dic: Congeleu-lo fins que estiguem a casa, i pugui examinar-lo un metge especialitzat en malalties estranyes.

—Correcte —va afegir el Brett.

La Ripley va sacsejar el cap i semblava irritada.

—Sempre que ell diu alguna cosa, tu afegeixes: «correcte». Te n’has adonat d’això, Brett?

El Brett va riure:

—Correcte.

La Ripley es va donar la volta per mirar a l’enginyer.

—Què en penses d’això, Parker? El teu col·lega es limita a seguir-te per tot arreu i dir «correcte». Com els lloros.

El Parker es va girar cap al seu company:

—Sí. Converteix-te en un. Ets un tipus de lloro?

—Correcte.

—Oh, Talleu ja el rotllo!

Al Dallas li va fer llàstima l’enginyer. Una mica de frivolitat els vindria bé a tots, i ell havia d’oposar-se. Per què havia de ser així? Les relacions entre els membres de la tripulació eren més de confiança entre iguals que del tipus cadena de comandament, de cap a subordinat. Llavors, per què sobtadament s’havien vist obligats a recordar-li que ell era el capità?

Potser perquè es trobaven en una situació crítica, en certa manera, i algú havia d’estar al comandament oficialment. Estava fart de la responsabilitat. Mala ocupació. Precisament, hauria preferit estar en el càrrec de la Ripley o del Parker. Especialment en el del Parker. Els dos enginyers podien estar allà, tranquils en el seu cubicle privat, i oblidar-se alegrement de tot el que no els afectés de manera directa. Mentre estiguessin funcionant les màquines i els sistemes de la nau, no eren responsables davant de ningú.

Va pensar que no li agradava prendre decisions. Per això estava al comandament d’un vell remolcador i no d’una nau de línia. I quelcom encara més revelador: potser per això mai es queixava de la seva sort. Com a capità del remolcador podia passar la major part del temps en l’hiperson, no fent res més que dormir i cobrar el seu salari. En l’hiperson no havia de prendre decisions.

«Aviat» es va dir a si mateix. Aviat retornarien tots a les comoditats privades dels seus taüts individuals. Les xeringues baixarien automàticament, els soporífers entrarien a les seves venes, aletargant els seus cervells, i ells es deixarien portar gratament fins a una terra on ja no caldria prendre decisions i on no existien les sorpreses desagradables d’un univers hostil. Quan acabessin el seu cafè.

—El Kane haurà d’entrar en quarantena —va dir tranquil·lament, fent un xarrup al seu cafè.

—Sí, i nosaltres també —va dir la Ripley, descoratjada davant aquell pensament.

Això era comprensible. Haurien de fer el llarg recorregut fins a la Terra tan sols per passar setmanes en aïllament, fins que els metges es convencessin que cap d’ells portava res semblat al que havia afectat al Kane. Visions de grata herba verda sota els seus peus i amplis cels blaus van passar per la seva ment. Va veure una platja i un bell poblet de la costa d’El Salvador. Era penós que haguessin d’aïllar-los a tots. Va seguir amb la vista l’aparició d’una nova figura. La Lambert semblava cansada i deprimida.

—Voleu que us digui una cosa per acabar de minar-vos la moral?

—A veure, una mica de suspens —va respondre el Dallas, tractant de preparar-se mentalment pel que sospitava que vindria. Sabia que la navegant s’havia quedat al pont preparant alguna cosa.

—Segons els meus càlculs, basats en el temps emprat en anar i tornar de la aturada no programada que hem fet, la quantitat de temps gastat en desviar-nos…

—Dóna’m la versió abreujada —la va interrompre el Dallas—. Ja sabem que ens hem desviat en fer cas a aquell senyal. Quant falta per arribar a la Terra?

La Lambert va acabar la seva tassa de cafè, es va deixar caure en una cadira i va dir tristament:

—Deu mesos.

—Hòstia consagrada!

La Ripley va contemplar el fons de la seva tassa; núvols, herba i platja es van allunyar en la seva imaginació i es van confondre amb un halo pàl·lid, amb un blau verdós fora del seu abast.

Certament, deu mesos en hiperson no es diferenciaven d’un mes. Però les seves ments treballaven en temps real. La Ripley hauria suportat la idea de sis mesos; en canvi, de deu…

L’intercomunicador va sonar, demanant pas i el Dallas el va encendre:

—Què passa, Ash?

—Vine a veure ara mateix al Kane.

Hi havia urgència en la seva veu, i no obstant això, cert to de dubte.

El Dallas es va asseure molt dret, així com els altres davant la taula:

—Algun canvi en el seu estat? És greu?

—És més senzill que vinguis a veure-ho.

Va haver-hi una carrera general cap al corredor. El cafè es va quedar fumejant a sobre de la taula deserta.

Horribles visions van passar pel cervell del Dallas, que s’obria pas fins a la infermeria, amb els altres trepitjant-li els talons. Quins espantosos efectes colaterals hauria produït l’estranya malaltia en el seu executiu? El Dallas es va imaginar un formigueig de minúscules mans grises amb el seu ull únic brillant humidament, ensenyorint-se de les parets de la infermeria, o algun fong com la lepra embolcallant el cos descompost de l’infortunat Kane.

Van arribar a la infermeria panteixant per l’esforç de córrer escales amunt i a vall. No hi havia cap formigueig de mans estranyes a les parets. Cap estrany creixement, fungoide o no, envaïa el cos de l’executiu. L’Ash havia parlat molt discretament de l’estat del Kane.

L’executiu estava assegut sobre la plataforma mèdica, amb els ulls oberts i clars, funcionant en perfecta harmonia amb el seu cervell. Va dirigir la mirada cap als companys en veure’ls arribar a tots.

—Kane! —La Lambert no podia creure el que veia—. Estàs bé?

«Sembla estar perfectament», va pensar, sorpresa. «Com si res li hagués passat».

—Vols alguna cosa? —li va preguntar, quan el Kane no va respondre a la seva pregunta.

—Té la boca seca —va dir el Dallas, pensant sobtadament que el Kane li recordava a les persones que retornen de l’amnèsia. L’executiu semblava alerta i bé, però desconcertat per alguna raó particular, com si tractés d’organitzar els seus pensaments.

—Podeu donar-me una mica d’aigua?

L’Ash va córrer cap a un dispensari, va prendre un got de plàstic, el va omplir i li va donar al Kane. L’executiu la va buidar d’un sol cop. El Dallas va notar distretament que la coordinació muscular semblava normal. Els moviments de la mà a la boca havien estat fets instintivament, sense pensar-s’ho.

Encara que enormement tranquil·litzadora, la situació era ridícula. Havia d’haver per força alguna cosa fora del normal en el Kane.

—Més —va ser tot el que va dir, i va continuar actuant com un home amb complet domini de si mateix. La Ripley va trobar un recipient més gran, el va omplir fins a la vora i li va donar.

En Kane va buidar el contingut com un home que acabés de passar deu anys en un desert i després es va estirar a la plataforma, obrint molt la boca, com necessitat d’aire.

—Com et trobes ? —va preguntar el Dallas.

—Molt malament. Què m’ha passat?

—No te’n recordes? —va preguntar l’Ash.

Així doncs, va notar el Dallas amb satisfacció, l’analogia amb l’amnèsia havia estat més certa del que ell pensava.

El Kane es va estirar lleugerament, més per estirar els músculs adolorits pel desús que per cap altra cosa, i va respirar profundament.

—No me’n recordo de res. Amb prou feines puc recordar el meu nom.

—Tan sols per anotar-ho… per a l’informe mèdic —va preguntar l’Ash, professionalment—, com et dius?

—Kane, Thomas Kane.

—Això és tot el que recordes?

—De moment, sí.

El Kane va fer que la seva mirada recorregués cadascuna d’aquelles cares ansioses:

—Me’n recordo de tots vosaltres, però encara no recordo els vostres noms.

—Ja els recordaràs —li va assegurar l’Ash, amb confiança—. Te’n recordes del teu nom i reconeixes les nostres cares. Bon principi. També és senyal que la teva pèrdua de memòria no és absoluta.

—Et fa mal alguna cosa?

Sorprenentment, l’estoic Parker va ser el que va fer la primera pregunta de persona sensible.

—Em fa mal tot. Em sento com si algú hagués estat apallissant-me tot un any.

En Kane va tornar a asseure’s a la llitera, va deixar caure les cames cap un costat i va somriure.

—Déu meu, tinc gana! Quant de temps he estat fora?

En Dallas va continuar contemplant incrèdul al Kane, aparentment il·lès:

—Un parell de dies. Suposo que no deus pas recordar res del que et va passar.

—No. Res de res.

—Què és l’últim que recordes? —Va preguntar la Ripley.

—No ho sé.

—Estaves amb el Dallas i amb mi en un planeta estrany, explorant. Recordes què va passar allà? —Va dir la Lambert.

El front del Kane es va omplir d’arrugues, mentre batallava amb la boira que enfosquia la seva memòria. Els records romanien desconcertantment fora del seu abast, i concretar-los era impossible i dolorós.

—Simplement, un somni horrible sobre alguna cosa que es fonia. On estem ara? Encara al planeta?

La Ripley va negar amb el cap.

—No, m’alegra dir-t’ho. Estem a l’hiperespai, de retorn a casa.

—Preparin-se per tornar als congeladors! —va afegir el Brett, optimista.

Estava tan ansiós com els altres per tornar a la protecció i a la inconsciència de l’hiperson. Ansiós pel malson al que s’havien enfrontat i per haver de jeure al costat del Kane durant l’hiperson.

Tot i contemplar a l’il·lès Kane, se li feia difícil no pensar en la imatge de l’estrany horror que havia portat a bord. La criatura petrificada encara estava allà, immòbil en el tub per qui volgués inspeccionar-la.

—Estic d’acord —es va apressar a dir el Kane—. Estic marejat i exhaust; fins i tot, podria entrar en somni profund sense congelador.

Va mirar desconcertat al seu al voltant, per tota la infermeria.

—Tanmateix, en aquest moment em moro de gana. Vull una mica de teca abans d’allitar-me.

—Jo també estic famolenc —va dir en Parker, l’estómac del qual va sonar sense cap delicadesa.

—És difícil sortir de l’hiperson sense que l’estómac protesti. Més val endinsar-s’hi amb la panxa plena. Així és més fàcil sortir-ne.

—Jo no posaré pas cap però —va dir el Dallas, sentint que calia celebrar alguna cosa, mancats de material per a una festa, un últim festí abans de l’hiperson no vindria malament.

—A tots ens vindria bé una mica d’aliment, un àpat abans de tornar al llit.





IX


Sobre la taula hi havia ja cafè i te, per servir-se cadascú. Tots menjaven lentament. El seu entusiasme provenia del fet que una vegada més eren una tripulació completa, i no per la mesquina col·lació que els oferia l’auto-xef.

Tan sols en Kane menjava d’una altra manera, donant enormes mossegades a les carns i als llegums artificials. Ja havia devorat dos plats normals i començava amb un tercer, sense donar senyals de calmar la seva fam. Sense fixar-se en aquelles exhibicions de golafreria humana, el gat Jones menjava delicadament del seu plat al centre de la taula.

En Kane va aixecar finalment la mirada, i agitant una cullera va dir amb la boca plena:

—El primer que faré quan tornem és menjar alguna cosa decent; estic fart de coses artificials. No m’importa el que diguin els manuals de la companyia, això fa gust a reciclat. Hi ha un deix en tot allò artificial que no pot eliminar cap espècia ni saó.

—He menjat coses pitjors —va comentar en Parker, pensatiu—, però també millors.

La Lambert va mirar amb l’entrecella frunzida a l’enginyer, amb una cullerada d’un bistec que no ho era de debò, entre el plat i els seus llavis:

—Per no agradar-te l’aliment, Te l’estàs cruspint com si fos el teu últim àpat.

—Vull dir que m’agrada —va explicar el Parker, prenent una altra cullerada.

—De debò? —va preguntar en Kane sense deixar de menjar, però mirant al Parker amb desconfiança, com si pensés que l’enginyer no estava bé del cap.

En Parker va intentar que les seves paraules no semblessin defensives.

—Doncs sí, m’agrada. Sembla que creix dins d’un.

—Ha de créixer —va replicar el Kane—. Tu saps de què està fet?

—Sí, sé de què està fet —va replicar en Parker—. I què? Ara és aliment. A més, tu no et pots queixar. Amb el que estàs endrapant!

—Jo tinc una excusa —va dir el Kane posant-se una enorme cullerada a la boca—. Estic mort de gana.

Després va mirar al voltant de la taula.

—Sap algú si l’amnèsia afecta a la gana?

—Bé —va dir en Dallas recollint les restes del seu cobert—. No tenies res al cos més que el sèrum que et va injectar l’autometge. Sacarosa, dextrosa i coses semblants, per mantenir-te viu, però no precisament saboroses. No és d’estranyar que estiguis tan afamat.

—Sí —va replicar el Kane, donant grans mossades. És gairebé com si jo… com si jo…

Es va interrompre, va somriure forçadament i després va semblar confús i una miqueta intimidat.

La Ripley es va inclinar cap a ell:

—Què et p… et passa? Hi havia alguna cosa al menjar?

—No… crec que no, el sabor era el de sempre. No crec…

Va tornar a detenir-se a mitja frase. La seva expressió era tensa, i va començar a gemegar.

—Llavors, què et passa? —va preguntar la Lambert, preocupada.

—No ho sé.

En Kane va tornar a contreure el rostre, com un boxador que acaba de rebre un fort cop al pit.

—Tinc rampes. Estan empitjorant.

Uns rostres nerviosos van veure a l’executiu contreure’s de dolor i confusió. De sobte va deixar escapar un so gutural, i es va aferrar a la vora de la taula amb ambdues mans. Els seus artells van empal·lidir i els tendons van ressaltar els seus braços. Tot el seu cos tremolava inconteniblement, com de fred, tot i que feia una caloreta agradable a l’habitació.

—Respira profundament; esforça’t —va recomanar l’Ash, quan ningú més va fer cap suggeriment.

En Kane es va esforçar. Però la seva aspiració profunda es va convertir en un crit.

—Déu meu! Fa mal! Fa mal!

Va romandre d’en peus, tremolant, aferrant la taula amb ambdues mans, com si temés deixar-se anar. De sobte:

—Ohhh!

—Què et passa? —va preguntar el Brett, impotent—. Què et fa mal? Alguna cosa t’ha…?

L’expressió de dolor que es va estendre pel rostre del Kane en aquell moment va interrompre al Brett, més efectivament que cap crit. L’executiu va intentar recolzar-se a la taula, però va caure d’esquena. Ja no podia dominar el seu cos. Els ulls se li sortien de les òrbites i va deixar escapar un crit tan agut i perllongat que els va fer estremir a tots. El crit va ressonar per l’habitació.

—La seva camisa… va murmurar la Ripley, tan paralitzada com el propi Kane encara que per diferent motiu. Assenyalava amb un dit el pit de l’oficial.

Una taca vermella havia aparegut a la camisa del Kane. Es va escampar ràpidament i es va convertir en una taca extensa i irregular que cobria la part baixa del tòrax. Va sentir-se un soroll de teixits que s’esquincen, escruixidor i íntim a l’habitació plena de gom a gom. La seva camisa es va estripar com la pela d’un meló, i es va obrir cap a tots dos costats quan un petit cap de la grandària del puny d’un home, va sortir cap a l’exterior. Es debatia i contreia com una serp. El petit cap era gairebé tot dents, aguts i tacats de vermell. La seva pell era d’un blanc pàl·lid i malaltís, tacada de color carmesí. No mostrava cap òrgan extern, ni tan sols ulls. Una olor nauseabunda i intensa, va arribar als nassos de tots ells.

Altres crits van unir-se als del Kane, udols de pànic i terror quan tota la tripulació va retrocedir instintivament. En la retirada, el Jones va guillar més ràpid que ningú i, amb la cua estarrufada i els pèls de punta va esbufegar feroçment, va passar per sobre de la taula, i va abandonar l’habitació de dos salts ben calculats.

Convulsivament, el crani amb dents es va llançar cap a endavant. De sobte va semblar sortir-se del tors del Kane. El cap i el coll estaven units a un cos gruixut i compacte, cobert amb la mateixa pell blanca. Braços i potes amb urpes es van obrir pas cap a endavant amb sorprenent velocitat. La cosa va caure entre els plats i aliments de la taula, tota empastifada amb les restes de les entranyes del Kane, i deixant un rastre de fluids i sang. Al Dallas li va recordar un gall dindi al que li brollessin dents del coll tallat.

Abans que ningú hagués recuperat la capacitat d’actuar, l’ésser estrany havia saltat de la taula, amb la velocitat d’un llangardaix, i va enfilar cap al corredor.

Va haver-hi moltes respiracions entretallades però molt poc moviment al menjador. El Kane va romandre desplomat a la seva cadira, amb el cap cap a enrere i la boca oberta. El Dallas va sentir alleujament en pensar que no haurien de veure els ulls oberts del Kane.

Al pit esquinçat de l’executiu hi havia un enorme forat. Encara a certa distància, el Dallas va poder veure com els òrgans interns havien estat apartats sense dany, formant una cavitat força gran per a la criatura. A la taula i pel terra romanien tot de plats dispersos. Gran part de les sobres d’aliments estaven coberts amb una espessa capa de sang.

—No, no, no…! —repetia la Lambert, una vegada i una altra, mirant amb ulls fixos a la taula.

—Què era això? —va murmurar el Brett contemplant fixament el cadàver del Kane—. Què era això?

El Parker es va sentir malalt; ni tan sols va pensar en ficar-se amb la Ripley quan es va apartar de tots per vomitar.

—Ha estat creixent dins d’ell tot aquest temps, sense que ell ho sabés.

—Es va valer del Kane com a incubadora —teoritzà l’Ash en veu baixa—. Com certes vespes ho fan amb les aranyes allà a la Terra. Primer paralitzen l’aranya i després posen ous dins del seu cos. Quan s’incuben els petits ous, comencen a alimentar-se de…

—Per Déu! —udolà la Lambert, sortint del seu trànsit—. Calla! Vols?

L’Ash va semblar ofès.

—Només estava…

Llavors va veure la mirada del Dallas, va assentir amb el cap gairebé imperceptiblement i va canviar de tema.

—El que ha passat és evident.

—Aquella taca fosca dels monitors mèdics… —va dir el Dallas sense trobar-se bé. Es va preguntar si estava tan sorprès com els seus companys—. Després no va tornar a aparèixer a la lent. Estava dins d’ell. Per què no ho van revelar els aparells?

—No hi havia raó, cap raó per pensar una cosa així —es va apressar a explicar l’Ash—. Quan el vam revisar internament, la taca era massa petita per prendre-se-la seriosament. Semblava un defecte de la lent. En realitat, bé podria haver estat una taca de la lent.

—No t’entenc.

—És possible que la criatura en aquesta etapa generi un camp natural capaç d’interceptar i de bloquejar la radiació. A diferència de la primera forma, la que tenia aparença de mà, que fàcilment vam poder veure. S’ha sabut d’altres criatures que produeixen camps similars. Això suggereix certes característiques biològiques que l’únic que podem fer si més no, és començar a entendre, o bé una defensa produïda deliberadament, per enfrontar-se als nostres avançats aparells. No vull ni pensar-ho.

—Total, la cosa es redueix —va intervenir la Ripley, netejant-se la boca amb un tovalló— a que ara tenim un altre ésser estrany. Probablement no menys hostil i doblement perillós.

Mirà provocativament a l’Ash, però aquesta vegada el científic no va poder disputar amb ella.

—Sí… i està solt per la nau —va dir en Dallas, avançant de mala gana cap al cos del Kane.

Els altres se li van unir lentament. La inspecció era necessària, per desagradable que fos. Mirades eloqüents van passar del Parker a la Lambert, de la Lambert a l’Ash i al voltant del petit cercle. Fora l’univers, vast i amenaçador, semblava oprimir al Nostromo mentre l’olor dens i madur de la mort omplia els corredors que conduïen al menjador ple de gom a gom.

En Parker i en Brett van descendir per l’escala que conduïa al pont de servei, i es van unir al grup, cansat i descoratjat, que tractaria de caçar al ser estrany.

—Algun senyal? —va preguntar en Dallas als altres—. Qualsevol olor estranya o sang —després va vacil·lar momentàniament i va acabar— o restes del Kane…

—Res —li va dir la Lambert.

—Res —va repetir l’Ash, amb òbvia decepció.

El Parker es va espolsar els braços.

—No he vist absolutament res. Sap amagar-se.

—Jo tampoc he vist res —va confirmar el Brett—. No puc imaginar on s’ha ficat. Encara que hi ha parts de la nau en què pot ficar-se on jo no puc. No crec que res pugui sobreviure en algun d’aquells conductes sobreescalfats.

—No oblidis la classe de mitjà que el seu… —El Dallas va mirar a l’Ash—, com anomenaries la seva primera etapa?

—Prelarval. Només per donar-li un nom. No puc imaginar-me les seves etapes de desenvolupament.

—Exacte. Bé, no oblidem on va viure quan la seva primera encarnació. Així que, sabem que és resistent i terriblement adaptable. No em sorprendria descobrir que ha fet el seu niu sobre les cambres de reacció.

—Si és allà on s’ha ficat, no podrem pas apropar-nos —va observar el Parker.

—Llavors, esperem que hagi anat a algun altre lloc on puguem empaitar-lo.

—Abans haurem de trobar-lo —va dir la Ripley, amb expressió que reflectia la preocupació general.

—Per què no tornem a l’hiperson? —va suggerir el Brett—. Tornem a bombar l’aire als tancs i l’ofeguem…

—En primer lloc, no sabem quant de temps pot viure aquesta cosa sense aire —va dir la Ripley, encesa—. Potser no necessiti ni aire. Només vam veure-li una boca, però cap nas.

—Res pot existir sense algun tipus d’atmosfera —va dir en Brett, tractant de sonar molt convençut.

La Ripley va inclinar el cap per mirar-lo:

—Hi apostaries la teva vida?

En Brett no va respondre.

—A més, només ha de viure sense aire durant un temps. Potser pugui obtenir dels aliments els gasos que necessiti. I nosaltres estaríem adormits als congeladors. Recordes com de fàcilment va passar la primera cosa a través del casc del Kane? Qui pot assegurar que aquesta no podrà fer el mateix amb els sarcòfags?

La Ripley va sacsejar el cap, resignada.

—Ningú em farà allitar-me fins que hàgim trobat aquella cosa i l’hàgim matat.

—Però no podem matar-la! —va dir la Lambert donant una puntada contra el pont, plena d’ira—. Pel que fa a la seva composició interna, probablement és idèntica a la primera versió. Si ho és i intentem disparar-li el làser, probablement vessarà fluids àcids per tota la nau. És molt més gran que aquella mà. Si emet la mateixa substància, faria un forat tan enorme que no el podríem tapar. Tots sabeu com n’és de crítica la integritat del casc en un viatge més ràpid que la llum, per no parlar dels circuits que corren pel casc.

—Fill de puta! —va dir entre dents en Brett—. Si no podem matar-lo, què farem quan el trobem?

—D’alguna manera hem de seguir-li la pista. Capturar-lo i expulsar-lo de la nau —va dir la Ripley, i després va mirar al Dallas a la recerca de confirmació.

En Dallas va pensar durant un moment.

—No veig quina altra cosa podríem fer; cal intentar-ho.

—Bé, si seguim parlant sense fer res, no importarà a quina decisió s’arribi —va dir l’Ash—. Els nostres proveïments estan calculats perquè passem una quantitat limitada de temps fora de l’hiperson. Estrictament limitada. Suggereixo que organitzem immediatament la recerca.

—D’acord —es va apressar a convenir la Ripley—. El primer que hem de fer és trobar-lo.

—No —va dir el Dallas amb veu estranya; tots el van mirar—. Abans hi ha una altra cosa a fer.

Va mirar des del corredor, cap al lloc en què el cos del Kane romania encara visible enmig del desordre.

Diversos teixits combinats van aportar amb prou feines material suficient per fer un bast sudari, que el Parker va segellar amb rajos làser per manca de fils. Era una labor improvisada, i la informalitat de la mateixa, quan tots van sortir del pont principal, va irritar a alguns. Però van tenir el consol de saber que havien fet tot el possible.

Hauríem pogut congelar el cadàver per a un enterrament més decent allà a la Terra, però el compartiment transparent del congelador hauria deixat el perforat cos del Kane exposat a les mirades de tots, quan despertessin. Millor seria desfer-se d’ell neta i ràpidament, per tal de què poguessin oblidar-lo al més aviat possible.

Allà al pont, van tornar als seus llocs; la depressió general feia que l’atmosfera semblés densa com la vaselina.

En Dallas va llegir els instruments i va dir de mal humor:

—Comporta interior tancada.

La Ripley va confirmar amb un moviment de cap.

—El compartiment encara està pressuritzat?

Un altre moviment de cap. En Dallas va vacil·lar, i va mirar d’un rostre a un altre. Ningú li va retornar la mirada.

—Voleu dir alguna cosa?

Naturalment no hi havia res a dir. El Kane era mort. Havia viscut i ara havia mort. Cap membre de la tripulació era particularment eloqüent.

Només la Lambert va parlar.

—Acabeu ja amb això.

El Dallas va pensar que aquell no era un gran epitafi, però no podia pensar en res més, tret que estaven perdent temps. Va fer un senyal a la Ripley, que esperava.

Va accionar un control. La coberta exterior de l’enclusa va saltar. L’aire que quedava dins va llançar al Kane al somni del no-res.

Va ser un enterrament misericordiós i breu (en Dallas no va poder deixar de pensar «ens desfem d’ell»). La partença del Kane va ser més neta que la seva mort. El seu últim crit de dolor encara voltava pel cervell del Dallas, com una pedreta en una sabata.

Van tornar a reunir-se al menjador. Era més fàcil discutir les coses quan cadascú podia veure a tots els altres sense esforç. També els donava una excusa per fer que tots els altres ajudessin a netejar aquella horrible brutor.

—He revisat els nostres proveïments —va dir la Ripley—. Amb estimulants, podrem resistir prop d’una setmana, potser un dia més, però això és tot.

—I després què? —va dir el Brett, prement-se la barbeta.

—Després ens quedarem sense aliments i sense oxigen. Podem prescindir del menjar, però no de l’oxigen. Aquest últim factor planteja la interessant qüestió de si, arribat el moment, podem o no viure de substàncies artificials reciclades.

La Lambert va fer una ganyota davant d’aquella perspectiva tan poc afalagadora.

—Gràcies, crec que preferiria morir.

—Molt bé —va dir en Dallas tractant de semblar confiat—. Això és, llavors el que tenim; una setmana plena d’activitat. És força temps. Més que suficient per trobar al petit ésser estrany.

El Brett va contemplar el terra.

—Segueixo dient que podríem intentar treure l’aire. Això podria matar-lo. A mi em sembla la manera més segura. Ens evita la necessitat d’enfrontar-nos-hi directament. No sabem quins problemes pot crear aquest ésser.

—Ja vam passar per tot això, recordes? —va protestar la Ripley.

—Això suposa que passem el temps sense aire dins dels congeladors. Suposem que ens posem els vestits pressuritzats, i després traiem l’aire. No podrà esmunyir-se fins a nosaltres si estem desperts i amb els vestits posats.

—Quina bona idea! —va exclamar la Lambert, indicant amb el to que pensava tot el contrari.

—Què té de dolenta?

—Tenim aire per a quaranta-vuit hores als vestits pressuritzats i necessitem deu mesos per tornar a casa —va explicar l’Ash—. Si la criatura pot viure quaranta-nou hores sense aire, estarem allà mateix, però haurem perdut dos dies.

—Vaja una idea! —va exclamar la Lambert—. Au va, Parker! Penseu en alguna cosa més innovadora, parelleta!

Els enginyers no tenien intenció d’abandonar tan fàcilment la idea.

—Potser podríem instal·lar alguna mena de manegues especials des dels tancs del vestit al tanc principal. En Brett i jo som uns enginyers pràctics. Les connexions de les vàlvules serien difícils, però estic segur que podríem fer-ho. Hauríeu de recolzar-nos, no?

—Tot això va d’engrandir els vostres egos veritat? —va dir la Ripley, sense molestar-se en moderar el seu sarcasme.

—Això no és pràctic —va dir l’Ash, parlant amb simpatia als dos homes—. Recordeu que ja hem discutit la possibilitat de què la criatura pugui viure sense aire. El problema és més greu. No podem romandre enganxats als tancs principals mitjançant uns cordons umbilicals i al mateix temps caçar a la criatura. Àdhuc si la vostra idea funciona, haurem consumit tant aire als vestits que no ens en quedarà per quan sortim de l’hiperson. Els congeladors s’obririen automàticament… a un buit.

—I si deixem alguna espècie de missatge, o transmetem de manera que puguin trobar-nos i proveir-nos amb aire fresc quan ens trobin? —va preguntar en Parker, pensatiu.

L’Ash no va semblar gaire convençut.

—Massa arriscat. En primer lloc, la nostra transmissió pot arribar un o dos minuts abans que nosaltres. Que un equip d’emergència ens trobi en el moment en què sortim de l’hiperson, s’acobli des de l’exterior i ens ompli d’aire sense danyar la integritat de la nau… No; crec que no és factible… I encara que es pogués, estic d’acord amb la Ripley en un punt crític. No podem arriscar-nos a tornar als congeladors fins a estar segurs de què la criatura està morta, o tancada. I no podrem assegurar-nos de què està morta si passem un parell de dies en els nostres vestits i després tornem corrent cap als congeladors.

En Parker remugà.

—Segueixo pensant que era una bona idea.

—Anem al veritable problema —va interrompre la Ripley, impacient—. Com l’enxampem? Podem provar una dotzena de coses per agafar-lo, però només quan sapiguem on està. No hi ha vídeo als ponts B i C. Recordeu que totes les pantalles estan fora de servei.

—Així doncs, haurem de fer-lo sortir.

En Dallas es va sorprendre de com n’era de fàcil prendre la decisió òbvia però aterridora. Una vegada presa, es va resignar a tirar-la endavant.

—Això sembla raonable —va reconèixer l’Ash—. Tanmateix, és més fàcil dir-ho que fer-ho. Com hem de procedir?

El Dallas va entreveure que ells haurien preferit que ell no tirés endavant amb l’inevitable. Però era l’única manera.

—No hi ha res senzill a fer que pagui la pena. Només hi ha una manera de què puguem estar segurs de no perdre’l i al mateix temps aprofitar al màxim el nostre temps amb aire. Haurem de revisar habitació per habitació i corredor per corredor.

—Pot ser podríem muntar una mena de congelador portàtil —va suggerir la Ripley, de mala gana—. Congelar cada saló i corredor des de certa…

Es va interrompre, en veure que en Dallas bellugava el cap tristament.

Mirà cap a un altre costat.

—No és que tingui molta por, sabeu? Només intentava ser pràctica. Com en Parker, crec que seria bona idea tractar d’evitar una confrontació directa.

—Deixa-ho estar, Ripley —va dir el Dallas, tocant-se el pit amb el polze—. Jo tinc una por horrible. Tots en tenim. Però no podem complicar les coses fent adaptacions. Ja vam perdre massa temps deixant que una màquina intentés ajudar al Kane. És l’hora d’ajudar-nos nosaltres mateixos. Això és el que fem a bord d’aquesta nau bàsicament, recordeu? Quan les màquines no poden amb un problema, aquest esdevé tasca nostra. A més, vull tenir el plaer de veure explotar al petit monstre quan el trobem.

Aquell discurs no va inspirar a ningú. Certament estava molt lluny de les veritables intencions del Dallas. Però sí va tenir l’efecte de reanimar a la tripulació. Van veure que podien tornar a mirar-se a la cara els uns als altres, en lloc de a les parets o al pis, i va haver-hi un cert murmuri de determinació.

—Molt bé —va dir la Lambert—. El traurem d’on estigui amagat, i després el farem esclatar. El que vull saber és: Com anem del punt A a el punt C?

—Cal atrapar-lo d’alguna manera —va dir la Ripley, que li donava voltes al cap tot valorant diverses idees. La capacitat del ser estrany per expel·lir àcids feia que totes aquelles idees fossin inútils.

—Ha d’haver-hi substàncies, a part del metall, que no pugui corroir tan ràpidament —va dir el Brett pensant en veu alta i mostrant que les seves idees seguien la mateixa línia que les de la Ripley—. Per exemple, un cordó de triló.[14] aquí i allà.

Si féssim una xarxa amb aquesta substància, podríem capturar-lo sense fer-li mal. Potser no se senti tan amenaçat per una prima xarxa com per una sòlida barra de metall.

Va dirigir una mirada interrogant a tots els de la taula.

—Jo podria unir-la ràpidament, fonent-la.

—Aquest es pensa que anem a caçar papallones —va dir burleta la Lambert.

—Com el faríem anar cap a la xarxa? —va preguntar el Dallas en veu baixa.

En Brett va reflexionar.

—Caldrà emprar alguna cosa que no el faci sagnar, per descomptat. Res de navalles o instruments aguts. Tampoc pistoles. Jo podria fer un muntatge amb tubs de metall amb bateria. En tenim bastants al magatzem. Només em calen unes quantes hores.

—I els corrons i la xarxa?

—Cap problema. No cal res excessivament complicat.

La Lambert gairebé no podia suportar-ho.

—Primer papallones, ara llances per a bestiar! Per què escolteu a aquest estúpid?

En Dallas va donar-li voltes a la idea dins del cap, visualitzant-la des d’un punt de vista positiu. L’ésser estrany acorralat, amenaçant amb dents i urpes. Descàrregues elèctriques, d’un costat prou fortes per irritar, però no per ferir. Dos el ficaven a la xarxa i després el mantenien ocupat, mentre els altres l’arrossegaven al pont principal. Potser l’ésser estrany cremés la xarxa per deslliurar-se, potser no. Caldria una segona i una tercera xarxa a mà, per si això succeïa.

El monstre embolicat, cap a l’enclusa; el pany tancat i l’emergència resolta. Adéu, monstre; fins a Arcturus! Adéu malson! Hola, terra i salut!

Va recordar l’últim comentari foteta de la Lambert i va dir, sense dirigir-se a ningú en particular:

—L’escoltem perquè, aquesta vegada, pot tenir raó…

El Nostromo, indiferent a l’activitat febril d’alguns dels seus passatgers i no menys indiferent a la resignada espera d’uns altres, continuava cap a la Terra, a un múltiple de la velocitat de la llum. En Brett havia tingut diverses hores per a completar la xarxa i els tubs, però ell i el Parker van treballar com si només disposessin d’alguns minuts. De sobte, en Parker es va adonar de què li hagués agradat que aquell treball fos més complex. Li hauria evitat estar mirant contínuament els racons, gabinets i passadissos foscos.

Mentrestant, la resta de la tripulació només podia ocupar-se en altres coses, esperant que estiguessin llests els seus atuells de caça. En els seus cervells el pensament inicial, «On s’ha ficat aquest ésser?», començava a ser reemplaçat per pensaments com «Què està fent?».

Només un membre de la tripulació focalitzava els seus pensaments en una altra cosa. Ja portava cert temps aferrat a una idea i l’havia portat al seu punt de maduresa. Ara tenia dues alternatives. Podia discutir-ho amb tota la tripulació, ho fer-s’ho tot i atenir-se a les conseqüències. Si feia el primer i es demostrava que estava equivocat, com veritablement desitjava, podia minar irreparablement la moral de la tripulació. Per no esmentar el risc de ser processat per la Companyia.

Si tenia raó, els altres aviat ho descobririen.

L’Ash es trobava assegut davant el gran tauler central de la infermeria, plantejant qüestions a la computadora mèdica i ocasionalment rebent una o dues respostes. En entrar el Dallas, va aixecar la mirada i li va somriure amablement; després va tornar al seu treball.

En Dallas va romandre al seu costat, tranquil; els seus ulls passaven de les dades de vegades incomprensibles del tauler, al seu oficial en ciències. Els nombres, paraules i diagrames que brillaven a les pantalles eren més fàcils d’interpretar que aquell home.

—Jugant o treballant?

—No hi ha temps per jugar —va replicar l’Ash, amb rostre impassible.

Va tocar un botó i davant ell va aparèixer una llarga llista de cadenes moleculars per a un aminoàcid hipotètic especial. Un toc a un altre botó va fer que dos de les cadenes seleccionades comencessin una lenta rotació en tres dimensions.

—Vaig prendre algunes mostres dels costats del primer forat que aquella mà va fer al pont.

Va fer després un gest indicant el petit cràter que hi havia al costat dret de la plataforma mèdica on s’havia dessagnat la criatura.

—Vaig pensar que hi havia suficients residus d’àcid per fer-hi un cop d’ull. Químicament parlant, si aconsegueixo descompondre l’estructura, Mare potser m’indica una fórmula per fer un antídot capaç d’anul·lar-ho. Llavors el nostre nou visitant podrà dessagnar-se per tot, si el ferim, i nosaltres aconseguirem neutralitzar qualsevol àcid.

—Em sembla magnífic —va reconèixer en Dallas, observant d’a prop l’Ash—. Si hi ha algú a bord que pugui fer-ho, aquest ets tu.

L’Ash es va encongir d’espatlles, indiferent.

—És la meva feina.

Van transcórrer diversos minuts en silenci. L’Ash no veia cap raó per reprendre la conversa. En Dallas continuava estudiant les dades i finalment va dir amb veu profunda:

—Vull parlar amb tu.

—T’informaré en el moment en què trobi alguna cosa —va assegurar l’Ash.

—No és això del que vull parlar-te.

L’Ash va aixecar la mirada amb curiositat, i després va mirar cap als seus instruments, just quan nous informes van il·luminar dues petites pantalles.

—Considero vital descompondre l’estructura d’aquest àcid. Pensava que tu també ho creies així. Parlem més tard. De moment estic ocupat.

En Dallas va fer una pausa abans de replicar, i després va dir en veu baixa però ferma:

—No m’importa, desitjo parlar amb tu ara.

L’Ash va moure diversos interruptors, va veure posar-se a zero diversos marcadors i després va aixecar la mirada cap al capità.

—També és el teu cap el que estic intentant salvar. Però si és tan important, parlem.

—Per què vas deixar que l’ésser estrany visqués dins del Kane?

El científic es va encongir d’espatlles.

—No estic segur d’haver-te entès. Ningú «va deixar» que res visqués dins del seu cos; senzillament, va passar.

—Mentida!

L’Ash va dir secament, sense deixar-se impressionar:

—No pot dir-se que aquesta sigui una avaluació racional de la situació, de cap de les maneres.

—Bé saps del que estic parlant. Mare estava analitzant el seu cos i tu estaves dirigint a Mare. Així havia de ser, perquè tu ets el millor qualificat per fer-ho. Per força havies de tenir alguna idea del que estava ocorrent.

—Tu vas veure la taca negra a la pantalla del monitor al mateix temps que jo.

—Esperes que cregui que l’autometge no té potència suficient per penetrar un cos?

—No és qüestió de potència, sinó de longitud d’ona. L’ésser estrany va aconseguir detectar les longituds d’ona que utilitzen els rastrejadors de l’autometge. Ja hem parlat de com i per què pot fer això.

—Suposant que em cregui això de què l’ésser estrany va poder generar un camp defensiu per prevenir ser detectat… I no m’ho crec… Mare trobaria altres indicacions del que estava ocorrent. Abans de morir, el Kane es va queixar de tenir una gana de llop. I ho va demostrar a taula. No és òbvia la raó d’aquest atac de fam?

—Ho és?

—El nou ser estrany estava alimentant-se de les reserves de proteïnes i nutrients del cos del Kane, i de greix del seu cos per formar el seu propi cos. No va arribar a aquesta grandària metabolitzant aire.

—Estic d’acord. Això és obvi.

—Aquesta classe d’activitat metabòlica generaria unes dades proporcionals en els instruments de l’autometge, per la simple reducció del pes del cos del Kane, entre altres coses.

—Quant a una possible reducció del pes —va replicar l’Ash amb calma—, no va aparèixer tal dada. El pes del Kane simplement va ser transferit a l’ésser estrany. El rastrejador de l’autometge el devia atribuir tot al Kane. I a quines altres coses t’estàs referint?

En Dallas va tractar d’ocultar la seva frustració per haver demostrat les seves afirmacions només parcialment.

—No ho sé, no puc donar detalls; només sóc un pilot. L’anàlisi mèdica no és cosa del meu departament.

—No —va dir l’Ash, significativament—, és cosa del meu.

—Tanmateix, tampoc sóc idiota del tot —va contestar en Dallas, tallant—. Potser no conec les paraules apropiades per demostrar el que vull dir, però no estic cec; puc veure el que passa.

L’Ash va creuar els braços i es va apartar del tauler empenyent-lo amb les cames i va dir durament al Dallas:

—Exactament què em vols dir?

En Dallas va atacar de front:

—Tu vols que l’ésser estrany segueixi amb vida. T’interessa tant que no et va importar la mort del Kane. Suposo que has de tenir alguna raó. Et conec des de fa poc, però fins ara mai has fet res sense cap raó. No crec que comencis a fer-ho ara.

—Dius que tinc una raó per fer aquesta bogeria de la qual m’estàs acusant. Quina?

—Mira, els dos treballem per a la Companyia.

Després en Dallas va canviar d’enfocament. Com l’acusació no havia donat resultat, intentaria explotar el sentit d’afinitat de l’Ash. En Dallas va pensar si no s’estava tornant paranoic allà mateix a la infermeria. Era més fàcil culpar del problema a algú capaç de resoldre’l, com l’Ash, que a qui l’havia generat: l’alienígena.

L’Ash era un tipus estrany, però no estava actuant com un assassí.

—Simplement vull saber —va concloure amb veu implorant—, què està passant.

El científic desencreuà els seus braços i va mirar momentàniament al seu tauler abans de respondre.

—No sé de què estàs parlant. I no m’importen aquestes insinuacions. Aquest ésser estrany és una perillosa forma de vida. Per descomptat, és admirable en molts aspectes. Això no ho nego. Com a científic, em sembla fascinant. Però després del que ha fet desitjo més que tu que no segueixi amb vida.

—Estàs segur?

—Sí, estic segur —va dir l’Ash i la seva veu era d’irritació—. Si no haguessis estat sota tanta pressió últimament, tu també ho estaries. Oblida-ho i jo ho oblidaré.

—Sí —va dir el Dallas donant-se la volta ràpidament, i encaminant-se cap a la porta oberta.

Pel corredor va pujar fins al pont. L’Ash el va observar mentre marxava, i després va tornar als seus propis pensaments i va dirigir la seva atenció als seus instruments, més pacients i fàcils de comprendre.

«Estàs treballant massa. Massa», es va dir el Dallas, sentint palpitacions al cap.

Probablement l’Ash tenia raó, havia estat treballant sota massa pressió. Estava preocupat per tots, i a més per l’ésser estrany. Quant de temps podria suportar aquella càrrega mental? Quant de temps més hauria de suportar-la? Només era un pilot.

«En Kane hauria estat un millor capità», va pensar el Dallas. El Kane portava amb més desimboltura aquest tipus de preocupació. No deixava que els problemes s’endinsessin gaire profundament dins seu. Però en Kane ja no estava allà per ajudar.

Amb el polze, el Dallas va pitjar el botó d’un intercomunicador del corredor. Una veu va respondre immediatament.

—Enginyeria.

—Parla en Dallas. Com van les coses?

La veu del Parker va sonar com la de qui no vol comprometre’s.

—Anem avançant…

—Maleït sia! Parla més clar!

—Eh, pren-t’ho amb calma, Dallas! Estem treballant tan ràpid com podem. En Brett només pot completar circuits a aquesta velocitat. Vols acorralar aquesta cosa i enrampar-la amb un tub de metall de dos mil volts, o no?

—Ho sento —va dir en Dallas, sincerament—. Feu el que pugueu.

—Ho estem fent per tots. Enginyeria, canvi i fora.

L’intercomunicador va quedar en blanc.

Allò havia estat completament innecessari, es va dir en Dallas, irat. També havia estat emprenyador. Si ell no es dominava, com esperava que ho fessin els altres?

En aquell precís moment no se sentia capaç d’enfrontar-se a ningú; no, després d’aquella trobada pertorbadora amb l’Ash, que no li havia aportat a res. Encara havia de decidir per si mateix si havia tingut raó sobre el científic o si s’estava comportant com un sonat. Donada la manca de motivacions de l’Ash, suposava, irritat, això últim. Si l’Ash estava mentint, ho feia molt bé. En Dallas mai havia vist a ningú dominar així les seves emocions.

Hi havia un lloc al Nostromo on el Dallas ocasionalment trobava alguns moments de completa intimitat i al mateix temps se sentia raonablement segur. Era com una matriu artificial. Va prendre el corredor B, ja no tan preocupat pels seus propis pensaments com per deixar de buscar constantment alguna forma o algun moviment, pels racons foscos. Però res es va deixar veure.

Finalment, el Dallas va arribar al lloc en què el casc es corbava lleugerament cap a fora. Allà una petita escotilla estava oberta. Era massa petita per tenir pany. El Dallas va entrar allà acuradament, i es va asseure.

La seva mà va cobrir un botó vermell del panell de control de la nau auxiliar, i va passar sense tocar-la. Activar la comporta del corredor es notaria immediatament al pont. Això no alarmaria a ningú si ho notés, però tancar l’escotilla alarmaria a qualsevol. Així doncs, en Dallas la va deixar oberta cap al corredor, sentint-se lleugera però gratament apartat del Nostromo i dels seus actuals horrors i incerteses.





X


En Dallas estava estudiant les dades de l’oxigen restant per última vegada, amb l’esperança que algun miracle hagués afegit un altre zero a l’implacable nombre del marcador. Va observar com el comptador feia el seu treball i va veure l’últim dígit de la línia passar de 9 a 8. Va haver-hi un so greu a l’entrada i es va donar volta; es va relaxar en veure que eren el Parker i el Brett. En Parker va deixar caure tot un reguitzell de tubs de metall al terra. Cadascun feia aproximadament el doble del diàmetre del polze d’un home. Van sonar a buit. S’assemblaven a alguna mena d’arma. En Brett es va desembarassar de diversos metres de xarxa; semblava satisfet de si mateix.

—Aquí estan els estris. Tot ja provat i llest.

En Dallas va fer un gest d’aprovació amb el cap.

—Trucaré als altres.

Va fer una crida general al pont i mentre la tripulació arribava es va dedicar a inspeccionar, amb un posat interrogatiu, la col·lecció de tubs. L’Ash va ser l’últim en arribar, ja que era el que estava més lluny.

—Intentarem atrapar l’alien amb això? —va dir la Lambert assenyalant els tubs; la seva veu no va deixar dubte respecte a la seva opinió sobre l’eficàcia dels aparells.

—Dóna’ls una oportunitat —va dir en Dallas—. Que cadascú agafi un.

Tots es van alinear, i en Brett els va anar passant les unitats. Cadascuna era d’a prop de metre i mig de llarg. En un extrem hi havia una instrumentació compacta, que formava un bast mànec. En Dallas va esgrimir el tub com una espasa. Volia alguna cosa que pogués interposar entre ell i el seu enemic, per si sobtadament deixava anar àcid, o per a qualsevol altra defensa que tingués, tot i que no li venia cap al cap. Al brandar aquesta espècie de garrot, va sentir quelcom il·lògic i primitiu, però reconfortant.

—He posat tres cèl·lules portàtils a cadascun —va dir el Brett—. Les bateries li donaran una bona descàrrega. No cal tornar a carregar-les tret de què es mantingui el botó de descàrrega premut durant força estona, i amb això vull dir realment molt de temps.

Va ensenyar després el mànec del seu propi tub:

—No tingueu por d’utilitzar-lo. El mànec està completament aïllat en aquesta part de darrera fins al tub. Si toqueu el tub quan estigui encès, haureu de deixar-lo anar, però hi ha un altre tub a l’interior, que condueix per superfred; és aquest el que dóna la major part de la descàrrega. Gairebé el cent per cent de l’energia descarregada va a l’altre extrem. Així doncs, tingueu molta cura de no posar la mà aquí.

—Ens fas una demostració? —va preguntar la Ripley.

—Sí, és clar.

El tècnic en enginyeria va tocar amb el seu tub un conducte que corria a través de la paret més propera. Una espurna blava va brollar del tub, va sentir-se un soroll com el d’una fuetada i una lleugera olor a ozó. En Brett va somriure.

—Haureu de comprovar-los tots. Crec que tots funcionen bé. Els hi podeu treure molt de suca aquestes andròmines.

—Hi ha alguna manera de graduar el voltatge? —va preguntar el Dallas.

En Parker va negar amb el cap.

—Hem volgut fer, en la mesura del possible, un aparell d’atac, però que no mati. No en sabem res sobre les particularitats de la criatura, ni teníem temps d’instal·lar coses com ara reguladors de corrent. Cada tub genera una sola càrrega invariable. No fem miracles, saps?

—És la primera vegada que et sento reconèixer-ho —va dir la Ripley.

El Parker la va mirar durament .

—No li farà mal al petit monstre, tret que el seu sistema nerviós sigui molt més sensible que el nostre —va dir en Brett—. D’això en podem estar segurs. El seu pare era més petit, i tanmateix molt dur.

Després brandà el tub com un antic gladiador que es preparava a entrar a l’arena.

—Això només li donarà un petit ensurt. Per descomptat, no ho sentiré si aconsegueixo electrocutar al petit monstre.

—Potser resulti —va reconèixer la Lambert—. Així doncs, aquesta és la nostra possible solució al problema u. Què em dieu del problema número dos? Trobar-lo.

—M’he encarregat d’això.

Tothom es va girar, amb sorpresa, al veure l’Ash que mantenia un petit aparell en forma d’intercomunicador. No obstant, l’Ash tan sols es dirigia al Dallas. Incapaç de sostenir la mirada del científic, en Dallas va mantenir la seva atenció enfocada exclusivament en el petit aparell.

—Com queda clar que caldrà localitzar la criatura quan sigui possible, he fet aquest aparell per la meva banda. En Brett i en Parker han aconseguit unes eines admirables, concebudes especialment per a manipular la criatura. Bé, aquí està el meu mitjà per trobar-la.

—Un rastrejador portàtil? —va dir la Ripley, admirant el compacte instrument. Semblava haver estat assemblat en una fàbrica i no ser una andròmina precipitadament improvisada en el laboratori d’un remolcador comercial.

L’Ash va assentir amb el cap.

—Si l’engegues busca un objecte mòbil. El seu abast no és gran, però quan arriba a certa distància comença a sonar, i el volum augmenta proporcionalment a la distància decreixent de l’objectiu.

La Ripley va agafar el rastrejador de mans del científic i li va donar la volta. El va examinar amb ull professional.

—Com es sintonitza? Com distingeix els companys de l’enemic?

—De dues maneres —va explicar l’Ash, orgullós—. Com ja he dit, el seu abast és curt. Això podria considerar-se un desavantatge, però en aquest cas juga al nostre favor, ja que permet a dos grups buscar sense que el rastrejador delati a l’altre grup; i, encara més important, té incorporat un sensible monitor de densitat de l’aire. Tot objecte que es mogui l’afectarà. En l’aparell podem veure en quina direcció està avançant el subjecte. Simplement, apunteu cap a endavant. No és un instrument tan avançat com jo hagués volgut, però és el millor que he pogut fer en un temps tan limitat.

—Ho has fet estupendament, Ash —va tornar a reconèixer en Dallas, i va agafar el rastrejador de mans de la Ripley—. Això serà més que suficient. Quants n’has fet?

Per tota resposta, l’Ash va posar un duplicat al palmell de la mà del capità.

—Això significa que podem dividir-nos en dos equips. Magnífic. Bé, no calen explicacions complicades; Sabeu tan bé com jo el que cal fer. El que el trobi que intenti agafar-lo amb la xarxa, després cal portar-lo a la resclosa i enviar-lo fins a Rigel tan ràpidament com es pugui. No m’importa si voleu utilitzar els forrellats explosius de la comporta exterior. Nosaltres sortirem amb els nostres vestits si cal fer-ho.

Va enfilar el corredor; va fer una pausa per mirar al seu voltant i cap a l’habitació plena d’instruments. Semblava impossible que res ni ningú s’hagués pogut esmunyir fins allà sense ser detectat, però si anaven a fer una recerca sistemàtica, millor seria no fer excepcions.

—Per començar, assegurem-nos que no està al pont.

En Parker portava un dels rastrejadors. El va engegar, i amb ell va apuntar per tot arreu al pont, mantenint la seva atenció en l’agulla rudimentària que hi havia a la part davantera de la unitat.

—Sis desplaçaments —va anunciar després de completar el registre en totes direccions—. Tots ells aproximadament cap a la direcció en la què estem cadascun de nosaltres.

—Aquí sembla estar net. Si aquesta maleïda cosa funciona…

L’Ash va parlar sense ofendre’s.

—Sí que funciona. Tu mateix acabes de demostrar-ho.

Uns als altres es van anar passant l’equip addicional. En Dallas observava als seus companys que esperaven.

—Tots llestos?

Es va sentir un parell de murmuris «No», i tots van somriure. La tràgica mort del Kane ja s’havia esvaït, o gairebé, en les seves memòries. Aquesta vegada estaven previnguts per enfrontar-se al ser estrany i es sentien ben protegits amb les armes apropiades per a la tasca.

—Els canals estan oberts en tots els ponts —va dir en Dallas avançant decidit pel corredor. Ens mantindrem en contacte constant. L’Ash i jo anirem amb la Lambert i un rastrejador. En Brett i en Parker integraran el segon equip. Ripley, tu seràs la seva cap amb l’altre rastrejador. Al primer senyal de la criatura, la prioritat és capturar-la i després llençar-la dins la càmera de buit. Notificar-ho a l’altre equip és una consideració secundària. Som-hi!

Van desfilar pel pont.

Els corredors del nivell A mai els havien semblat tan llargs ni tan foscos. En Dallas els coneixia com el palmell de la seva pròpia mà i, no obstant, el saber que alguna cosa mortal podia trobar-se oculta en un racó o a les cambres d’emmagatzematge, li va fer donar les passes amb precaució, on d’una altra manera hauria caminat amb total confiança àdhuc amb els ulls tancats. Totes les llums van ser enceses, però això no va il·luminar gaire el corredor. Eren llums de servei, tan sols per a ús ocasional. Per què malbaratar energia il·luminant tots els racons d’una nau de treball com el Nostromo, quan la seva tripulació passava poc temps desperta? La llum era suficient per veure’s-hi durant la sortida i l’arribada i durant alguna emergència ocasional de vol. En Dallas podia estar agraït per la llum que tenia, però això no li impedia lamentar que no hi haguessin allà uns reflectors.

La Lambert sostenia l’altre costat de la xarxa, enfront del Dallas. La xarxa s’estenia d’un costat a un altre del corredor. En Dallas es va aferrar el seu extrem una mica més fort, i va fer una estibada. La Lambert es va girar cap a ell, sorpresa, amb els ulls molt oberts. Després es va relaxar, va fer un senyal amb el cap i va tornar a dirigir la seva atenció als punts foscos del corredor. Havia estat somiant, enfonsant-se en una espècie d’auto-hipnosi; la seva ment estava tan plena de possibilitats horribles que havia oblidat per complet el que portava entre mans. Havia de buscar als nínxols i racons de la nau, no en la seva imaginació. La mirada d’alerta va tornar al seu rostre i el Dallas va centrar la seva atenció en la propera corba del corredor.

L’Ash els seguia d’a prop, amb la mirada fixa en la pantalla del rastrejador. Es movia a les seves mans de costat a costat, detectant de paret a paret. L’instrument era silenciós excepte quan el científic el movia massa cap a l’esquerra o cap a la dreta; ja que detectava a la Lambert o al Dallas, i emetia llavors un «bip» planyívol, fins que l’Ash tocava un botó per fer-lo callar.

Es van detenir davant d’una escala que descendia en forma de caragol.

La Lambert es va inclinar i després va dir en veu baixa:

—Hi ha alguna cosa allà a baix? Aquí a dalt estem tan nets com la reputació de la teva mare.

En Brett i en Parker van agafar més fortament la xarxa mentre na Ripley es detenia enfront d’ells. Apartant la mirada de l’aparell va cridar cap amunt:

—Res aquí sota!

Al nivell superior la Lambert i en Dallas van seguir avançant, seguits per l’Ash. La seva atenció estava fixa en la propera corba del corredor; no els agradaven aquelles corbes, oferien llocs per ocultar-se. Tombar cap el corredor i descobrir tan sols un buit que s’estenia davant d’ells, va ser per a la Lambert com trobar un tresor.

El rastrejador començava a semblar més pesat a les mans de la Ripley, quan una minúscula llum vermella va parpellejar de sobte a sota de la pantalla principal. La Ripley va veure que l’agulla vibrava, i es va assegurar que fos l’agulla, no les seves pròpies mans. Llavors l’agulla va fer un moviment definitiu, apartant-se del zero de l’escala.

La Ripley es va assegurar que el rastrejador no estava detectant al Brett o al Parker.

—Atureu-vos! He trobat alguna cosa.

Va donar unes quantes passes cap a endavant.

L’agulla va saltar a través de l’escala, mentre que la llum vermella es va encendre i va romandre encesa.

La Ripley es va quedar mirant-la però no va fer cap altre moviment, a part de minúsculs canvis en la direcció en què es movia. La llum vermella romania encesa i ben clara.

En Brett i en Parker contemplaven el pis del corredor; inspeccionaven també les parets i el sostre. Tots recordaven com el primer ser estrany, encara que mort, havia caigut a sobre de la Ripley. Ningú descartava que aquesta nova versió també pogués grimpar. Així doncs, mantenien la mirada fixa tant en el terra com en el sostre.

—D’on ve? —va preguntar en Brett en veu baixa. La Ripley contemplava l’aparell amb l’entrecella frunzida. L’agulla de l’indicador havia començat sobtadament a recórrer tota l’escala. Tret que la criatura pogués viatjar a través de parets sòlides, el comportament de l’agulla no corresponia als moviments d’un ésser viu. Va sacsejar l’aparell amb ambdues mans. Però l’agulla va seguir el seu estrany comportament i la llum vermella va romandre encesa.

—No ho sé, l’agulla s’ha tornat boja, recorre tota l’escala.

El Brett va donar una puntada de peu a la xarxa, i va maleir entre dents.

—Diables! No podem permetre’ns cap avaria. Ja li ensenyaré jo a l’Ash…

—Espera —va dir ella amb constrenyiment, i va posar cap per avall l’aparell; l’agulla es va estabilitzar immediatament.

—Està treballant bé, simplement està confús. O millor dit, jo ho estava. El senyal ve de sota nostre.

Tots dos van mirar cap al terra. Res va sortir del pis per atacar-los.

—És al nivell C —remugà en Parker—. Justament a manteniment. Mal lloc per buscar.

—Vols que no hi fem cas?

Ell la va mirar, però aquesta vegada sense veritable ira.

—Això no té gràcia.

—No. No la té —va dir ella, compungida—. Va som-hi. Els dos coneixeu el nivell millor que jo.

En Parker i en Brett, sostenint acuradament la xarxa entre els dos, la van precedir per una escala poc usada. El nivell estava mal il·luminat, fins i tot per a la humil equipació del Nostromo. Es van detenir a la base de l’escala per deixar que els seus ulls s’adaptessin a la densa foscor regnant.

La Ripley va tocar una paret per accident, i va retirar la mà amb repugnància; tot estava cobert per una viscosa capa llefiscosa. «Vells lubrificants», va murmurar. Una nau transespacial hauria estat clausurada si un inspector descobrís en ella tals condicions; però ningú es preocupava de tals minúcies en una nau com el Nostromo. Els lubrificants no preocupaven a cap peix gros. Què l’importava aquell desordre a la tripulació d’un remolcador?

La Ripley es va prometre que quan haguessin conclòs aquell viatge, demanaria el seu canvi a un transbordador espacial o renunciaria al servei. Però va recordar que ja s’havia fet la mateixa promesa una dotzena de vegades abans; tanmateix, aquesta vegada es mantindria ferma.

La Ripley va apuntar amb el rastrejador al pis del passadís. Res. Quan el va aixecar apuntant a la paret del davant, la llum vermella va tornar a encendre’s. L’agulla il·luminada registrava una percepció clara.

—Bé, anem.

Començà a caminar confiant en la petita agulla, perquè sabia que l’Ash feia bé la seva feina, perquè fins llavors l’aparell havia funcionat bé, i perquè no tenia alternativa.

—Aviat toparem amb alguna cosa —la va avisar en Brett.

Van transcórrer diversos minuts. El passadís es va bifurcar. La Ripley va seguir fent servir el rastrejador, i va començar a avançar pel passatge de la dreta. La llum vermella va començar a afeblir-se. Va donar la volta i es va encaminar cap a l’altre corredor.

—Per aquí.

Les llums eren encara més escasses en aquella secció de la nau. Ombres profundes els envoltaven sufocants, malgrat que ningú entrenat en aquella nau de l’espai profund havia sentit mai claustrofòbia. Els seus passos ressonaven a sobre del pis de metall, tan sols ofegats quan travessaven petits tolls de fluid acumulat.

—En Dallas ha d’exigir una inspecció —va murmurar el Parker empipat—. Tancarien el 40 per cent de la nau, i llavors la Companyia hauria de pagar la neteja.

La Ripley va sacsejar el cap i va mirar a l’enginyer amb escepticisme.

—Em jugo el que vulguis a que això no passaria. A la Companyia li resultaria més fàcil i més barat comprar a l’inspector.

El Parker va lluitar per ocultar la seva decepció. Una altra de les seves brillants idees que fracassava. El pitjor del cas era que la lògica de la Ripley gairebé sempre era irrefutable. El seu ressentiment i la seva admiració per ella van créixer, en la mateixa proporció .

—Parlant d’arreglar i de netejar —va continuar la Ripley—, què passa amb els llums? Jo he dit que no coneixia bé aquesta part de la nau, però tu amb prou feines pots veure’t aquí el teu propi nas. Jo creia que vosaltres us encarregàveu del Mòdul Dotze. Hauríem de tenir millor il·luminació, fins i tot aquí sota.

—Però si la vam arreglar! —va protestar el Brett.

En Parker es va apartar per revisar un panell contigu.

—El sistema de proveïment s’ha de manipular amb cautela. Alguns dels circuits no han estat rebent el corrent habitual, saps? Va ser bastant difícil restablir l’energia sense volar tots els fils conductors de la nau. Quan les coses es compliquen, els sistemes afectats limiten la seva entrada d’energia per evitar sobrecàrregues. No obstant, en aquesta secció la potència està exageradament baixa. Però podem arreglar-ho.

Va tocar un interruptor del panell i va modificar un contacte. La llum del corredor es va fer més potent.

Van seguir avançant un bon tram fins que la Ripley es va detenir de sobte aixecant una mà:

—Espereu.

El Parker va estar a punt de topar amb ella, en la seva pressa per obeir i en Brett es va ensopegar amb la xarxa. Ningú va riure.

—Estem a prop —va murmurar en Parker, esforçant els seus ulls per penetrar en la negror.

La Ripley va mirar l’agulla, amb l’escala feta a mà per l’Ash en el metall, dins de la pantalla il·luminada:

—Segons això, està a menys de quinze metres.

En Parker i en Brett van agafar amb més força la xarxa sense que ningú els digués res. La Ripley va aixecar el tub i el va engegar. Va avançar previngudament, amb el tub a la mà dreta i el rastrejador a la mà esquerra. Seria difícil imaginar tres persones que fessin menys soroll que la Ripley, en Parker i en Brett avançant pel corredor. Fins al seu panteix, abans acompassat, va deixar de sentir-se.

Van recórrer cinc metres, després deu. Un múscul del panxell esquerre de la Ripley va saltar com una llagosta, causant-li dolor; no li va fer cas i van seguir avançant. La distància, ha jutjar pel rastrejador, es reduïa irrevocablement.

Ara na Ripley avançava gairebé a la gatzoneta, disposada a saltar cap a enrere en l’instant en què qualsevol fragment de tenebres semblés moure’s. El rastrejador, amb el so intencionadament baix, els va fer detenir-se, al cap de quinze metres. Allà la llum seguia sent somorta, però suficient per mostrar-los que res s’ocultava en aquell pudent corredor.

Donant-li la volta lentament al rastrejador, la Ripley va intentar mirar simultàniament l’aparell i l’extrem del passatge. L’agulla es movia amb lentitud en el quadrant. La Ripley va aixecar la mirada i va veure un petit caseller a la paret del passatge. Estava amb prou feines ajustat i prou.

En Parker i en Brett van notar on s’havia concentrat la seva atenció. Es van col·locar, tan bé com els hi va ser possible, enfront del caseller. La Ripley els va fer un senyal amb el cap, tractant d’eixugar-se part de la suor que cobria el seu rostre. Va aspirar profundament i va deixar el rastrejador al terra. Amb la mà lliure, va agafar la maneta del caseller. La seva mà ja humida la va notar freda i enganxifosa.

Aixecant el tub, va prémer el botó que hi havia a l’extrem del mànec, i es va llançar contra la paret del corredor deixant caure el tub de metall dins del forat. Un xiscle horrible va sonar per tot el corredor. Una petita criatura, tota ulls i urpes brillants va semblar explotar en el petit espai. Va aterrar netament en meitat de la xarxa, mentre el parell d’enginyers lluitaven frenèticament per embullar-la en tantes capes de fil com fos possible.

—Aguanta’l, aguanta’l! —cridava en Parker, triomfant—. Tenim al petit fill de puta, tenim…!

La Ripley estava revisant ansiosament la xarxa. Una enorme onada de decepció la va recórrer. Va apagar el tub i va recollir el rastrejador.

—Maleït sia! —va dir cansadament—. Calmeu-vos. Mireu.

En Parker va deixar anar la xarxa al mateix temps que en Brett. Tots dos havien vist el que havien atrapat i remugaven furiosos. Un gat emprenyat es va lliurar com va poder de la xarxa i es va allunyar esbufegat pel corredor abans que la Ripley pogués protestar.

—No, no! —va dir ella, massa tard—. No el deixeu anar!

Al lluny van aconseguir veure com s’esvaïa la seva pell ataronjada.

—Sí, tens raó —va dir en Parker—. L’hauríem d’haver matat. Ara tornarà a aparèixer al rastrejador.

La Ripley li va dirigir una dura mirada, i no va fer cap comentari. Després va tornar la seva atenció al Brett, que mostrava instints menys assassins.

—Vés tu a per ell. Ja discutirem més tard que en farem d’ell. Però seria bona idea mantenir-lo tancat a la seva caixa perquè no pugui confondre a la màquina, o a nosaltres.

En Brett va assentir amb el cap.

—Correcte.

Es va donar la volta i va trotar pel passatge, seguint al gat. Na Ripley i en Parker van seguir avançant lentament, en la direcció oposada, amb la Ripley portant el rastrejador i el tub i intentant ajuda al Parker al mateix temps amb la xarxa.

Una porta oberta va conduir al Brett a una gran sala pel manteniment de l’equip. Va donar-li una darrera ullada de dalt a baix al corredor i no va veure cap senyal del gat. D’altra banda, aquella cambra amb tot de materials era ideal perquè s’hi ocultés un gat. Si no estava allà dins, podria haver anat a reunir-se amb els altres. L’animal podia estar en qualsevol part de la nau, però la sala de manteniment era un bon lloc per refugiar-se.

Hi havia llum a l’interior, encara que menys brillant que al passadís. En Brett no va fer cas a la filera d’instruments alineats, als massissos contenidors de mòduls de recanvi ni a les eines brutes. Uns panells luminescents identificaven el contingut dels embalatges.

Se li va ocórrer llavors que probablement els seus dos companys ja no podien sentir-lo. Aquella idea el va fer tremolar. Com més aviat posés les mans en aquell maleït gat, millor.

—Jones, vine, mixet, mixet… Jonsy, vine a veure a en Brett, moix.

Es va inclinar per veure en la foscor una gran escletxa entre dos recipients. El lloc estava desert. Alçant-se es va netejar la suor del front, primer del costat esquerre, després del dret.

—Maleït Jones! —va murmurar en veu baixa—, on diables t’has ficat?

Al fons de la sala va sentir que algú rascava les parets. El soroll va anar seguit per un vague, però tranquil·litzador so inconfusiblement felí. En Brett va deixar escapar un sospir d’alleujament i va avançar cap al lloc.

La Ripley es va detenir i va mirar cansadament la pantalla del rastrejador. La llum vermella s’havia apagat, l’agulla estava novament a zero i cap so sortia de l’aparell. Mentre ella mirava, l’agulla va vibrar un moment, després va quedar immòbil.

—Aquí no hi ha res —li va dir al reciari[15]—. Crec que no hi ha ningú aquí, a part de nosaltres i del Jones.

Va mirar al Parker:

—Accepto qualsevol suggeriment.

—Tornem. Com a mínim, podrem ajudar al Brett a atrapar al cony de gat.

—No li agafis mania al Jones —va dir la Ripley, assumint automàticament la defensa de l’animal—. Està tan espantat com tots nosaltres.

Van donar-se la volta i van avançar pel pudent corredor. La Ripley va deixar encès el rastrejador, per si de cas.

En Brett s’havia obert pas entre piles d’equip, i no podia avançar més. Xanques i suports de la superestructura del Nostromo formaven un intricat laberint de metall al seu al voltant. Estava descoratjant-se ja quan un altre murmuri familiar va arribar fins a ell. Apartant una pila de metall, va veure dos petits ulls grocs que brillaven en la foscor. Va vacil·lar durant un moment. El Jones era si fa o no fa de la grandària del que havia brollat del pit del pobre Kane. Un altre miol el va fer sentir millor. Tan sols un gat ordinari podia produir aquell so.

En avançar més treballosament, es va ajupir per encendre el seu llum i va aconseguir veure una pell de gat i uns bigotis: era el Jones.

—Vine, gatet… m’alegro de veure’t, maleït gat pelut.

Va estendre la mà cap al Jones. L’animal va bufar, amenaçant-lo, i va retrocedir més profundament cap al racó.

—Au va, Jones! Vine amb en Brett. No hi ha temps per a ximpleries.

Una cosa més prima que el feix lluminós del llum que el tècnic d’enginyeria acabava d’arreglar, va arribar fins a baix. Va descendir en complet silenci, produint la sensació d’una enorme energia mantinguda a l’aguait. Uns dits es van estendre i van embolicar per complet la gola de l’enginyer, creuant-se un sobre un altre. El Brett va aconseguir proferir un crit, portant-se ambdues mans a la gola. Per l’efecte que feien sobre ell aquells dits d’acer, bé podien haver estat soldats.

Va ser aixecat en l’aire per aquella mà; les seves cames van quedar ballant en l’aire. El Jones va saltar per sobre d’ell.

El gat va passar com un tret a la Ripley i al Parker, que acabaven d’arribar. Sense pensar-s’ho, es van llançar dins de la sala d’equip. Aviat van estar on un moment abans estaven penjant les cames del Brett. Mirant profundament en la foscor, van tenir per fi un breu besllum d’unes cames penjant i un tors que es debatia al capdamunt. Per sobre de la figura inert de l’enginyer van aconseguir veure un tènue contorn d’alguna cosa fins a cert punt humana, però que definitivament no era un home. Alguna cosa enorme i maligna. Va ser una visió d’una fracció de segon, una llum que es reflectia en uns ulls massa grans per ser d’un humà. Un home així hagués tingut un cap enorme. Després, al mateix temps l’ésser estrany i l’enginyer van desaparèixer cap als nivells superiors del Nostromo.

—Redéu! —va murmurar en Parker.

—Ha crescut —va dir la Ripley, mirant el seu tub i comparant-lo en relació amb l’enorme massa que acabava de desaparèixer cap a dalt.

—Ha crescut ràpid. Mentre hem estat buscant-lo de la grandària del Jones, s’ha convertit en això…

De sobte, es va adonar de l’espai limitat, de les tenebres, dels embalatges que semblaven oprimir-los i dels incomptables passatges que hi havia entre les llaunes i els gruixuts suports de metall.

—Què fem parats aquí? Pot tornar.

Va aixecar el tub, que ara li va semblar una joguina, pensant en el poc efecte que podria tenir sobre una criatura d’aquella grandària.

Precipitadament van sortir de la sala. Per molt que ho intentessin, el record d’aquell últim crit no els abandonaria, quedant fixat als seus cervells. En Parker era amic del Brett des de feia molt temps, però aquell últim crit el va fer córrer tan ràpidament com a la Ripley…





XI


Hi havia menys confiança que l’última vegada en els rostres dels que es van reunir al voltant de la taula. Cap va intentar dissimular-ho; i menys que ningú en Parker i la Ripley. Havent vist a què havien d’enfrontar-se ara, els hi quedava molt poca confiança.

El Dallas estava examinant un esquema acabat d’imprimir del Nostromo. En Parker estava al costat de la porta, mirant de tant en tant cap al passadís.

—Fos el que fos —va dir l’enginyer enmig del silenci—, era gran. Es va llançar sobre ell com una ratapinyada gegantesca.

En Dallas va aixecar la seva mirada dels plànols.

—Estàs absolutament segur que va arrossegar al Brett cap a un respirador?

—Va desaparèixer per un dels conductes de refrigeració —va dir la Ripley, gratant-se el dors d’una mà amb l’altra—. Estic segura del que vaig veure. De totes maneres, no té cap més lloc on anar.

—No hi ha dubte d’això —va afegir en Parker—. Està utilitzant els respiradors per desplaçar-se. Per això mai el trobem amb el rastrejador.

—Els respiradors —va dir el Dallas, convençut—. Pot ser. El Jones fa el mateix.

La Lambert va remoure el seu cafè agitant el líquid negre amb un dit ociós.

—En Brett encara pot estar viu —va dir.

—No hi ha cap possibilitat —va respondre la Ripley, no per fatalisme sinó per lògica—. El va agafar com un ninot de drap.

—De totes maneres, per a què el vol? —va dir la Lambert pensativa—. Per què emportar-se’l en lloc de matar-lo allà mateix?

—Potser el necessiti per fer-se una espècie d’incubadora, com ja va fer d’aquella manera tan estranya amb el Kane —va suggerir l’Ash.

—O potser el farà servir per alimentar-se —va dir la Ripley secament. Després es va estremir.

La Lambert va deixar el seu cafè a la taula.

—D’una manera o altre, porta dues víctimes i encara li falten cinc, des del seu punt de vista, és clar.

El Parker havia estat donant-li voltes al seu tub amb la mà. Llavors es va girar i el va llençar violentament contra la paret. Es va doblegar, va caure al terra i va ressonar un parell de vegades abans de quedar immòbil.

—Ataquem aquest fill de la gran puta amb un raig laser i correm els riscos!

El Dallas va tractar de semblar comprensiu.

—Bé sé com et sents. Tots érem amics del Brett. Però hem de conservar la sang freda. Si la criatura és ara tan gran com dius, ja té àcid suficient per fer-li a la nau un forat tan gran com aquesta habitació. No vull ni pensar en el que faria als conductes i controls que passen pel pont. No podem fer això; encara no.

—Encara no?

El sentit d’impotència del Parker va anul·lar gran part de la seva fúria.

—Quants més han de morir a part del Brett abans de què vegis que aquesta és la forma d’enfrontar-se a aquest ésser?

—De totes maneres, no serviria, Parker.

L’enginyer es va donar volta per enfrontar-se a l’Ash i el va mirar amb l’entrecella frunzida:

—Què vols dir?

—Vull dir que hauries d’encertar-li en un òrgan vital amb el làser a la primera descàrrega. Per la teva pròpia descripció de la criatura, sé que ara és extremadament ràpida, així com gran i poderosa. Considero raonable suposar que conserva la mateixa capacitat de regeneració ràpida que en la seva anterior forma de «mà». Això significa que hauries de matar-la instantàniament o es llançaria sobre tu. Això no només seria difícil si el teu enemic fos un home; si no que és virtualment impossible de fer amb aquest estrany ser, i no tenim la menor idea d’on estan els seus punts vitals. Ni sabem tan sols si té un punt vital. Comprens?

En Parker intentava comprendre, com abans ho havia fet el Dallas. Tots sabien que els dos enginyers havien estat amics íntims.

—Pots figurar-te que passaria? Suposem que dos de nosaltres aconseguíssim enfrontar-nos a la criatura en un lloc ampli, on es pogués disparar clarament contra ell, cosa la qual està lluny de ser una certesa. Potser podríem donar-li amb el làser, mitja dotzena de vegades, abans que ens fes trossos, i abans que vessés àcid suficient per fer incomptables forats a la nau. Potser una part arribaria als circuits dels quals depèn el proveïment d’aire, o al proveïment d’energia de la nau. Crec que això es ben possible, donat el que sabem de la criatura. I quin seria el resultat? Perdríem dues persones o més, i la nau estaria pitjor que abans d’enfrontar-nos al monstre.

En Parker no va contestar, i va romandre amb expressió ombrívola. Finalment va murmurar:

—Llavors què collons fem?

—L’únic pla que sembla tenir possibilitats de funcionar és l’anterior —li va dir en Dallas, donant copets al detector—. Descobrir on es troba, i després portar-lo d’allà a una cambra d’aire, i d’allà llançar-lo a l’espai.

—Portar-lo? —va dir el Parker, somrient amb amargor—. T’estic dient que el molt mal parit és enorme.

Va escopir contra el tub doblegat per mostrar el seu menyspreu.

—Amb això no portarem a aquell cabronàs enlloc.

—Per una vegada té raó —va dir la Lambert—. Hem de portar-lo a una cambra de buit. Però com el portem?

La mirada de la Ripley va recórrer tots els seus companys.

—Crec que ja va sent hora de què el departament de ciència ens posi al dia en tot allò que pertoca al nostre visitant. Tens alguna idea nova, Ash?

El científic va pensar un moment:

—Bé, sembla haver-se adaptat bé a una atmosfera rica en oxigen. Això potser tingui alguna cosa a veure amb el seu espectacular desenvolupament en aquesta etapa.

—En aquesta etapa? —va repetir la Lambert, sorpresa—. Vols dir que pot convertir-se novament en una altra cosa?

L’Ash va estendre les mans, com a la defensiva:

—Sabem molt poc sobre ell. Hem d’estar preparats pel que vingui. Ja ha mutat dues vegades: d’ou a forma de mà, de mà al que va sortir del cos del Kane, i ara s’ha convertit en aquesta forma bípeda molt més gran. No hi ha cap raó per suposar que aquesta és l’etapa final de la seva cadena de desenvolupament.

Va fer una pausa i després va afegir:

—La següent forma que concebiblement pot adoptar potser sigui encara més gran i més poderosa.

—Molt encoratjador… —va murmurar la Ripley—. Alguna cosa més?

—A més de la nova atmosfera, certament s’ha adaptat als seus requeriments nutricionals. Així doncs, sabem que possiblement pot mantenir-se amb molt poc en diverses atmosferes per un període no especificat. L’única cosa que desconeixem és la seva capacitat per enfrontar-se a grans canvis de temperatura. A bord del Nostromo fa una calor confortable. Si considerem la temperatura mitjana del món en el que el vam descobrir, crec que podem excloure el fred intens com a enemic seu, encara que la seva anterior forma d’ou per ventura fos més resistent que la seva forma actual; d’això hi ha precedents.

—Molt bé —va dir la Ripley—. Què em dius d’elevar la temperatura? Què passaria si l’elevéssim molt?

—Vejam —va dir l’Ash—. No podem elevar la temperatura de tota la nau per la mateixa raó que no podem treure tot l’aire. En els nostres vestits no hi ha suficient aire, hi ha una mobilitat limitada i estaríem indefensos, confinats en els congeladors; i hi ha altres raons. Però la majoria dels éssers vius retrocedeixen davant el foc. No és necessari escalfar tota la nau.

—Podríem passar un cable d’alt voltatge per uns quants corredors i atreure’l cap a ells. Això el deixaria fregit —va suggerir la Lambert.

—No hem de veure’ns-la amb un animal —li va dir l’Ash—. O, en cas de ser-ho, llavors és extremadament hàbil. No va carregar a cegues contra una malla, o contra qualsevol cosa que bloquegi una via de trànsit tan clara com un corredor. Ja ho ha demostrat escollint els ventiladors per traslladar-se, en lloc dels passadissos. A més, certs organismes primitius, com els taurons, són sensibles als camps elèctrics. En general, no és una bona idea.

—Potser pugui detectar els camps elèctrics que generin els nostres propis cossos —va dir la Ripley sorrudament—. Potser és així com ens detecta.

En Parker semblava dubtós.

—Jo apostaria alguna cosa a que depèn dels seus ulls. Si això és el que són aquelles coses.

—De cap manera.

—Una criatura amb tants recursos probablement utilitza molts sentits per detectar —va intervenir l’Ash.

—De totes maneres, no m’agrada la idea del cable —va dir el Parker, el rostre del qual havia enrogit—. Estic fart d’amagar-me; quan surti del seu lloc jo vull estar allà, vull veure’l morir.

Va guardar silenci durant una estona i després va afegir, amb menys emoció:

—Vull sentir-lo xisclar com va xisclar en Brett.

—Quant temps necessitaries per unir tres o quatre unitats incineradores? —Va voler saber el Dallas.

—Dóna’m vint minuts. Les unitats bàsiques estan emmagatzemades. Només és qüestió de modificar-les per fer-les manuals.

—Pots donar-les-hi suficient potència? No volem trobar-nos en la situació que ha descrit l’Ash si hem d’usar el làser. Necessitem alguna cosa que l’aturi instantàniament.

—No et preocupis —va dir en Parker amb veu freda—. Les prepararé de manera que cuinin tot allò que toquin.

—Llavors, aquesta sembla la nostra millor oportunitat —va dir el capità mirant a tots al voltant de la taula—. Té algú alguna idea millor?

Ningú va parlar.

—Molt bé —va dir el Dallas, apartant-se de la taula i aixecant-se—. Quan el Parker estigui llest amb els seus llançaflames, sortirem d’aquí i tornarem al nivell C i a la cambra on allò va atacar al Brett. Li seguirem el rastre des d’allà.

En Parker va semblar dubtar.

—Va pujar amb el Brett grimpant per l’armadura del casc abans d’entrar al conducte de ventilació. Serà dificilíssim pujar fins allà. No sóc cap mico jo.

Va mirar a la Ripley com advertint-li, però ella no va fer cap comentari.

—Prefereixes llavors quedar-te assegut aquí i esperar a que ell vingui a buscar-te? —va preguntar en Dallas—. Com més temps puguem tenir-lo a la defensiva, millor serà per a nosaltres.

—Excepte per una cosa —va dir la Ripley.

—Quina?

—Ni tan sols estem segurs que hagi estat a la defensiva —va dir ella, mirant-lo fixament.

Els llançaflames eren més voluminosos que els tubs, i semblaven menys eficaços. Però els tubs havien funcionat com s’esperava, i en Parker els havia assegurat a tots que també ho farien els incineradors. Aquesta vegada es va negar a fer una demostració, perquè, segons va explicar, les flames eren prou poderoses com per danyar el pont.

El fet que estigués confiant la seva pròpia vida als seus aparells va ser prova suficient per tots els altres, a excepció de la Ripley. Ella començava a desconfiar de tot i de tots. Sempre havia estat una miqueta paranoide. I els esdeveniments l’estaven empitjorant. Va començar a preocupar-se tant pel que passava al seu propi cervell com al que pogués passar amb l’ésser estrany.

Per descomptat, quan haguessin descobert i matat l’alien, els problemes mentals s’esvairien. O així ho esperava.

L’atapeït grup d’humans nerviosos va avançar cautelosament des del menjador fins al nivell B. S’encaminaven a l’escala quan els dos detectors van començar a xiular frenèticament. Al instant, l’Ash i la Ripley van apagar el so. Van haver de seguir les agulles vibrants tan sols uns dotze metres abans que arribés a les seves oïdes un so diferent i més alt: el de metall que es destrossa.

—Calma —va dir en Dallas col·locant-se el llançaflames sota el braç i donant la volta a la cantonada del corredor. Els sorolls continuaven ara més clars. En Dallas va veure d’on provenien.

—El compartiment dels aliments —va murmurar als seus companys—. Està dins.

—Escolteu! —va murmurar la Lambert atemorida—. Déu meu, deu ser enorme!

—Força gran —va dir en Parker, suaument—. Recorda que jo el vaig veure i és fort. Es va emportar al Brett…

Es va interrompre a mitja frase; el record del Brett li va llevar tot desig de conversar.

En Dallas va aixecar el canó del seu llançaflames.

—Hi ha una obertura a la part posterior del caseller. Per allà s’ha ficat. —Va mirar al Parquer—. Estàs segur de què aquestes coses funcionaran?

—Les vaig fer jo no?

—Això és el que em preocupa —va respondre la Ripley.

Van seguir avançant. Els soroll de metall continuava sentint-se. Quan es van col·locar als seus llocs fora del compartiment, el Dallas va indicar al Parker, amb la mirada, el pom de la porta. De mala gana, l’enginyer va empunyar fermament la pesada bola. En Dallas va retrocedir dos passos i va preparar el llançaflames.

—Ara!

En Parker va obrir violentament la porta, i d’un salt es va apartar del mig. En Dallas va prémer el gallet de la pesada arma. Un veritable ventall, sorprenentment extens, de foc de color ataronjat va omplir l’entrada del compartiment dels aliments, fent que tots retrocedissin precipitadament per la intensa calor. En Dallas va avançar, oblidant-se de la calor que li cremava la gola i va llançar una altra descàrrega a l’interior, i després una tercera. Es trobava ara sobre un posició més elevada, i va haver d’ajupir-se per poder disparar als costats.

Van passar diversos minuts en nerviosa espera, fins que l’interior del caseller es va refredar suficientment com perquè poguessin entrar. Malgrat l’espera, la calor que irradiaven les restes carbonitzades del que hi havia dins, era tan intensa que van haver de caminar acuradament, per no ensopegar contra les ardents parets del compartiment o els prestatges sobreescalfats.

El caseller mateix era un desastre. El que havia començat l’ésser estrany ho havia acabat el llançaflames del Dallas. Les profundes esquerdes negres que es veien a les parets eren prova del poder concentrat de l’incinerador.

L’olor de components d’aliment artificial cremat, juntament amb els paquets carbonitzats, era insuportable en aquell petit espai.

Malgrat els estralls causats pel llançaflames, no tot el que hi havia en el caseller havia quedat destruït. Per tots costats hi havia, disperses, proves de la força del ser estrany, no tocades per les flames. Pel terra hi havia paquets de tota mida, «llaunes» (així les anomenaven per costum, no perquè la seva construcció fos metàl·lica) d’emmagatzematge de metall sòlid, havien estat obertes arrencant-les-hi la coberta com a fruites. Pel que tots van poder veure, l’estrany no havia deixat gairebé res intacte per tal de què ho cremessin les flames.

Mantenint a mà els detectors i els incineradors, es van obrir pas entre les restes. Un fum que ja omplia els seus pulmons també els va cremar les parpelles.

Una inspecció acurada de totes les files de proveïments calcinats no va produir el descobriment esperat.

Com tots els aliments emmagatzemats a bord del Nostromo eren artificials i de composició homogènia, els ossos que descobrissin podien ser els de l’alien. Però el més semblant que van trobar a uns ossos van ser les bandes de reforç de diversos grans embalatges.

La Ripley i la Lambert, relaxant-se, van estar a punt de recolzar-se en una paret encara calenta, però s’ho van repensar a temps.

—No ho hem aconseguit —va dir l’oficial, decebuda.

—Llavors, on dimonis està? —li va preguntar la Lambert.

—Allà.

Tots es van girar per veure al Dallas, dempeus al costat de la paret del fons, darrera d’una pila de plàstic carbonitzat. Amb el seu llançaflames assenyalava la paret.

—Allà és on ha anat.

Avançant, la Ripley i els altres van veure que la figura del Dallas estava bloquejant l’obertura del ventilador. La reixa protectora que normalment cobria el forat, jeia al terra feta miques.

En Dallas es va treure del cinturó la seva barra de llum i va dirigir el raig cap a la cambra. Tan sols va veure metalls retorçats. Quan va tornar a parlar, hi havia excitació en la seva veu.

—Crec que és temps de fer una pausa.

—De què estàs parlant? —va preguntar la Lambert.

Ell la va mirar, en resposta.

—No ho veus? Això podria anar al nostre favor. Aquest conducte acaba a la presa d’aire principal. Només hi ha una altra obertura el suficientment gran perquè aquest ésser fugi d’allà, i podem cobrir-la. Llavors podrem assetjar-lo amb els llançaflames, i llançar-lo a l’espai.

—Sí —va dir la Lambert, en un to que indicava que no compartia l’entusiasme del seu capità per la idea—. Al cap i a la fi, tot el que has de fer és ficar-te gatejant pel respirador perseguint-lo, orientar-te allà dins fins que et trobis cara a cara amb ell, i llavors pregar al cel que tingui por al foc.

El somriure del Dallas es va esvair.

—La intervenció de l’element humà acaba amb tota la senzillesa del pla, veritat? Però sortiria bé si el monstre té por al foc. És la nostra millor oportunitat. Així no haurem d’arraconar-lo i esperar que les flames el matin a temps. Pot seguir retirant-se cap al forat que li queda.

—Tot això està molt bé —va convenir la Lambert—. El problema és qui li anirà al darrera?

En Dallas va examinar al grup, buscant al personatge adequat per a aquell joc letal. L’Ash era el més fred, però el Dallas encara desconfiava del científic. De totes maneres el projecte de l’Ash de trobar alguna cosa que anul·lés els àcids del monstre l’excloïa com a candidat per a la cacera.

La Lambert tenia una expressió resolta, però era probable que sota pressió, s’enfonsés abans que els altres. Quant a la Ripley, no ho faria malament en el moment de la confrontació. En Dallas no estava segur de si es quedaria petrificada o no. No creia que li passés, però no hi apostaria la seva vida.

Quant al Parker… en Parker sempre havia simulat ser un home rude i desangelat. Es queixava molt, però podia fer un treball dur bé, quan era necessari. D’això en donaven fe els tubs i els llançaflames. A més, era el seu amic el que havia estat víctima del monstre. I coneixia els llançaflames millor que cap d’ells.

—Bé, Parker, sempre has volgut una participació completa i una bonificació de finalització de viatge.

—I? —va dir l’enginyer indiferent.

—Fica’t al conducte.

—Per què jo?

En Dallas va pensar en donar-li diverses raons, però va decidir en canvi dir alguna cosa senzilla:

—Simplement, vull veure com et guanyes la teva part dels diners, això és tot.

En Parker va bellugar el cap i va fer un pas enrere.

—De cap manera; pots quedar-te amb la meva part. Pots quedar-te amb tot el salari que em pertoca en aquest viatge.

Amb el cap va indicar l’obertura de la ventilació.

—No em ficaré allà.

—Jo aniré.

En Dallas va mirar, sorprès, a la Ripley. Ella sempre havia pensat oferir-se tard o d’hora com a voluntària. Estranya noia. Ell sempre l’havia subestimat. I tots els altres també.

—Oblida-ho.

—Per què? —va preguntar ella, ressentida.

—Sí, per què? —va repetir en Parker—. Si ella està disposada a anar, per què no deixar-la?

—La meva decisió està presa —va dir el Dallas secament mirant-la i contemplant en el seu rostre una barreja de ressentiment i confusió. No podia comprendre per què ell l’havia rebutjat. «Bé, no importa, algun dia potser m’ho explicarà».

Però en Dallas no podia explicar-s’ho ni a si mateix.

—Tu segueixes el respirador —va dir en Dallas a la Ripley—. Ash, tu et quedes aquí i cobriràs aquest extrem, per si d’alguna manera es col·loca darrere meu. Parker, tu i la Lambert cobrireu la sortida lateral de la qual us he parlat.

Tots ells el van mirar, amb diferents graus de comprensió. No hi havia dubte de qui entraria en el respirador.

Respirant treballosament, la Ripley va arribar al vestíbul d’estribord. Una mirada al seu detector no li va mostrar cap moviment a l’àrea. Va tocar llavors un interruptor vermell proper. Un suau brunzit va omplir aquella secció del corredor. El pesat forrellat es va apartar. Quan va veure que no hi havia ningú i que el brunzit havia cessat, va accionar l’intercomunicador.

—Respirador d’estribord, llest.

En Parker i la Lambert van arribar a la secció del corredor especificada pel Dallas, i allà es van detenir. El respirador, cobert per la seva reixa i d’aspecte tranquil, mostrava al costat de la paret tres cambres que s’enfilaven cap amunt.

—D’aquí és d’on sortirà, si intenta venir cap aquesta secció —va observar en Parker.

La Lambert va assentir, i es va apropar al micròfon més proper per informar que ja estaven a la seva posició.

Allà a l’armari del rebost, el Dallas va escoltar amb expressió tensa l’informe de la Lambert, que va seguir al de la Ripley. En Dallas va fer un parell de preguntes, va escoltar les respostes i va tallar la comunicació. L’Ash li va lliurar el seu llançaflames. En Dallas va ajustar el canó i va disparar un parell de descàrregues ràpides.

—Encara funciona bé. En qüestions de maquinària, en Parker és encara millor del que ell es pensa.

Va advertir llavors l’expressió del rostre de l’Ash.

—Passa alguna cosa?

—Tu ja has pres la teva decisió. No és moment per a comentaris.

—Tu ets el científic. Endavant, digues el que hagis de dir.

—Això no té res a veure amb la ciència.

—Bé, no és moment de subtileses. Digues el que hagis de dir.

L’Ash se’l va mirar amb veritable curiositat.

—Per què has de ser tu el que hi vagi? Per què no has enviat a la Ripley? Estava disposada i és bastant competent.

—Jo no havia d’haver suggerit res a ningú a excepció de mi mateix —va dir el Dallas revisant el nivell del fluid del llançaflames—. Ha estat un error. És la meva responsabilitat. Vaig deixar al Kane que descendís dins la nau alienígena. Ara, em toca a mi. Ja he delegat prou els riscos sense córrer cap jo mateix. És el moment de fer-ho.

—Tu ets el capità —va replicar l’Ash—. És el moment de ser pràctics, no heroics. Vas fer l’adequat en enviar al Kane. Per què canviar ara?

En Dallas li va somriure. No era freqüent pescar a l’Ash en una contradicció.

—No et correspon a tu parlar dels procediments adequats. Tu vas obrir el forrellat i ens vas deixar tornar a la nau, recordes?

El científic no va contestar.

—Així doncs, no em sermonegis sobre què és l’apropiat.

—Serà més difícil pels que quedem si et passa alguna cosa. Especialment ara.

—Acabes de dir que consideraves bastant competent la Ripley. Estic d’acord. Ella és la que seguirà al comandament. Si no retorno, no hi ha res que jo pugui fer que ella no sàpiga.

—No hi estic d’acord.

Estaven perdent el temps. No sabien ni on estava la criatura.

En Dallas estava cansat de discutir.

—Ja no importa. Aquesta és la meva decisió i és definitiva.

Es va girar, va posar el peu dret a l’obertura del respirador i després va empènyer davant d’ell el seu llançaflames, vigilant que no rellisqués per la superfície lleugerament inclinada.

—Així no podré avançar —va murmurar, mirant cap avall—. No hi ha espai suficient per posar-se a la gatzoneta.

Va fer passar després la seva altra cama.

—Hauré d’avançar de quatre grapes.

Es va ajupir i va entrar, havent de doblegar-se molt dins de l’obertura.

Al respirador hi havia menys espai del que s’havia imaginat. Tampoc es podia imaginar com una cosa de la grandària descrita pel Parker i la Ripley havia aconseguit passar per aquell minúscul espai. Bé! El Dallas va tenir esperances que el respirador continués estretant-se. Potser la criatura, en la seva pressa per fugir, es deixaria acorralar definitivament. Això simplificaria les coses.

—Com va tot? —li va dir una veu des de darrere.

—No massa bé —va informar el Dallas a l’Ash. La seva veu va ressonar al seu voltant.

En Dallas va aconseguir col·locar-se de quatre grapes.

—És força gran però és incòmode.

Llavors va encendre la seva barra de llum i durant un moment va buscar el micròfon de coll que s’havia col·locat. La llum li va mostrar el respirador fosc i buit davant d’ell; avançava en una línia metàl·lica recta, que més endavant feia una lleugera corba cap avall. La corba s’intensificaria, En Dallas ja ho sabia. Havia de descendir tot un nivell abans de sortir-li per darrere a la criatura, allà al respirador d’estribord.

—Ripley, Parker, Lambert, em sentiu? Estic ara al respirador preparant-me per descendir.

A baix, la Lambert es va dirigir a l’intercomunicador de paret.

—Podem sentir-te. Intentaré seguir-te quan estiguis a l’abast del nostre detector.

Prop d’ella, el Parker va aixecar el seu llançaflames i va mirar intensament la reixa que cobria el conducte.

—Parker, si intenta sortir per on esteu, assegura’t de fer-lo retrocedir —va instruir en Dallas a l’enginyer—. Jo intentaré fer-lo anar cap allà.

—Entesos.

—Estaré al costat de la cambra esperant companyia —va informar la Ripley—. Està oberta?

—Queda en el seu camí —va dir el Dallas, i va començar a avançar de quatre grapes, amb la mirada fixa en el túnel davant d’ell i els dits en els controls de l’incinerador. Allà el respirador tenia menys d’un metre d’ample. El metall semblava fregar insistentment els seus genolls, i el Dallas es va penedir de no haver-se posat una granota extra. «Massa tard per canviar-se», va murmurar. Tothom estava preparat. Ell no podia retrocedir.

—Com va això? —va dir una veu pel micròfon.

—Molt bé, Ash —va dir a l’ansiós científic—. No et preocupis per mi. No apartis la mirada de l’obertura, per si d’alguna manera es col·loqués darrere meu.

Va donar la volta a la primera corba, tractant de visualitzar en el seu cervell la posició exacta del sistema de ventilació de la nau. L’esquema imprès i els mapes eren confusos en la seva memòria. La ventilació a penes es distingia entre altres sistemes més crítics de la nau. Ara era massa tard per estudiar-los millor.

Després de diverses corbes, va poder veure el conducte davant d’ell. Va fer una pausa, respirant amb dificultat, i va aixecar el canó del seu llançaflames. Res indicava que alguna cosa pogués estar oculta darrera de les properes corbes, però era millor no córrer riscos. El nivell de combustible de l’incinerador indicava que estava gairebé ple. No estaria de més fer-li saber a la criatura que l’estava seguint d’a prop; potser la foragitaria sense haver d’enfrontar-s’hi.

Un toc al botó vermell va enviar una enorme flamarada pel túnel. El seu rugit va ser amplificat per l’estretor de les parets del respirador, i la calor va arribar com una onada a la seva pell.

En Dallas va tornar a tirar endavant, anant amb compte de mantenir les seves mans enguantades lluny del metall ardent sobre el qual s’arrossegava. Una mica de calor va passar per la gruixuda textura dels seus pantalons. Però no la va sentir. Tots els seus sentits estaven concentrats en el que havia davant, a la recerca d’algun moviment o d’alguna olor.

A l’àrea d’equips, la Lambert contemplava, pensativa, l’obertura segellada per un tancament. Retrocedint, va encendre un interruptor. Va haver-hi un so i la reixa de metall es va endinsar quedant fora de la seva vista i deixant un enorme forat a la paret.

—Estàs boja? —va dir el Parker mirant-la, sense poder donar crèdit als seus ulls.

—És per allà per on vindrà, si s’aparta del respirador principal —va contestar ella—. Deixem-la oberta. Darrere de la reixa està massa fosc. Vull veure si ve.

El Parker va estar a punt de queixar-se, però després va pensar que empraria millor les seves energies mantenint-se alerta a l’obertura, amb o sense reixa. De tota manera, la Lambert tenia més graduació que ell.

La suor cobria les parpelles del Dallas, molestant-lo com formigues, i va haver de detenir-se per eixugar-se. Davant d’ell, la corba sobtadament es feia pronunciada. Havia estat esperant aquell descens, però la satisfacció de confirmar els seus records no li va produir cap plaer. Ara, ja no només havia de vigilar el propi túnel, sinó la seva pròpia velocitat i equilibri.

Arrossegant-se fins al descens, va inclinar el llançaflames i va disparar una altra feroç descàrrega. Ni crits, ni olor a carn cremada van arribar fins a ell. La criatura encara es trobava lluny.

El Dallas va pensar que potser estaria arrossegant-se, per ventura furiosa, per ventura terroritzada a la recerca d’una sortida. O potser estigués esperant, disposada a enfrontar-se al seu persistent perseguidor amb inimaginables mètodes de defensa.

Feia calor al túnel, i en Dallas va començar a cansar-se. Hi havia una altra possibilitat, va pensar: què passaria si la criatura hagués descobert, d’alguna manera, un mètode per sortir del túnel? En aquest cas, de res serviria aquella tensa i dolorosa recerca. No obstant això, només hi havia una manera de resoldre tots els misteris. Va iniciar l’empinat descens amb el cap cap avall, mantenint el llançaflames en equilibri i apuntant cap a endavant.

La Lambert va ser la primera que va notar el moviment de l’agulla del rastrejador. Va transcórrer tot un angoixant minut fins que certes xifres van completar la dada amb una quantitat llegible.

—Comencem a rebre notícies teves —va informar al distant Dallas.

—Molt bé.

En Dallas es va sentir millor sabent que els altres estaven assabentats exactament d’on era.

—No us retireu.

El túnel va iniciar una altra revolt. El Dallas no recordava que hi hagués tants revolts i descensos sobtats, però estava segur que encara es trobava a la part principal. No havia passat enfront de cap sobreeixidor suficientment ample com per deixar passar res més gros que el Jones. Malgrat la demostrada capacitat del ser estrany per penetrar per espais petits, el Dallas no creia que pogués comprimir-se prou com per entrar pels respiradors secundaris, de només uns dotze centímetres de diàmetre.

El següent revolt va resultar especialment difícil. El llarg i inflexible canó del llançaflames complicava més les coses. Panteixant, el Dallas es va estirar, tot valorant que fer.

—Ripley.

La Ripley es va sobresaltar davant l’agudesa de la crida, i va parlar apressada davant el micròfon.

—Aquí estic. Et llegeixo clarament. Passa alguna cosa?

—Sembla…

La Ripley es va interrompre. Era inevitable que en Dallas semblés nerviós.

—Estic bé… una mica cansat. En baixa forma. Massa setmanes a l’hiperson… fan que es perdi una mica de múscul, per molt congelat que estigui un.

Fent contorsions, va adoptar una nova posició on podia veure millor al davant.

—No crec que aquest túnel arribi gaire lluny. Això s’està escalfant.

«Era d’esperar», es va dir a si mateix. L’efecte acumulat de moltes descàrregues estava posant en una difícil situació la capacitat de refredament dels termòstats del túnel.

—Segueixo endavant. Estigueu preparats.

Qualsevol espectador hauria notat fàcilment l’alleujament en el rostre del Dallas quan finalment va sortir de l’incòmode túnel. Donava a un dels principals conductes d’aire del Nostromo, un túnel dividit per una petita vorera. En Dallas va sortir arrossegant-se del túnel i es va detenir al passadís, on es va estirar amb plaer.

Una inspecció minuciosa del passatge va resultar inútil. L’únic so que va sentir va ser el pacient palpitar de la maquinària de refredament. A la meitat hi havia un espai més ampli per fer reparacions, i cap allà va avançar, per repetir la seva inspecció. Pel que podia veure, l’enorme cambra estava buida.

Res podia esmunyir-se cap allà, no mentre ell estigués al centre de l’habitació. Era un bon lloc per passar un parell de minuts de necessari descans. Es va asseure sobre la vorera, examinant distretament el nivell del pis, i va parlar cap al micròfon de coll.

—Lambert quines dades estan rebent? Estic en una de les principals cambres, en l’estació de reparacions del centre. Només jo estic aquí.

La navegant va fer un cop d’ull al rastrejador i de sobte va semblar desconcertada. Va mirar amb preocupació al Parker, i va posar l’aparell davant dels seus ulls.

—Pots entendre això?

En Parker va estudiar l’agulla i les dades.

—No. Aquesta no és la meva especialitat, és la de l’Ash. No obstant, sembla confús.

—Lambert —va sonar de nou la veu del Dallas.

—Aquí estic. Però no estic segura…

Mirà atabalada el rastrejador, que li va semblar tan incomprensible com abans.

—Sembla haver-hi una espècie de doble senyal.

—Això és impossible. Estàs rebent dos tipus de lectura diferents i separades?

—No. Només una, però incomprensible.

—Pot ser una interferència —va dir el Dallas—. Per la forma en què l’aire circula aquí, podria confondre la vostra màquina, ja que està dissenyada per llegir la densitat de l’aire. Probablement tot s’aclarirà una mica més enllà.

El Dallas es va aixecar, sense veure l’enorme mà amb urpes que sobresortia lentament per sobre del passadís que hi havia sota dels seus peus. La mà, a les palpentes, va estar a punt de tocar el seu peu esquerre mentre ell avançava. Es va retirar sota la vorera, tan silenciosament com havia aparegut.

En Dallas havia caminat la meitat del recorregut fins a l’extrem de la cambra. Llavors es va detenir.

—Està millor ara, Lambert? He avançat. És ara més clar el registre?

—És clar, sí —va dir ella, però la seva veu era tensa—. Segueixo rebent un doble senyal, i crec que és diferent. No sé quin és quin.

El Dallas va girar sobre si mateix, abastant amb la mirada el sostre, el pis, les parets i la gran obertura de la qual acabava de sortir. Després va mirar cap a enrere, cap al lloc on es feien les reparacions. La seva mirada es va fixar en el lloc on havia estat assegut feia pocs segons.

Va baixar el canó del llançaflames. Si ell era el senyal principal havent avançat per la vorera, llavors la causa del doble senyal havia de ser… Els seus dits es van posar tibants al gallet de l’incinerador. Una mà va avançar des d’a baix i des de darrere, cap al seu turmell.

L’ésser estrany era el senyal principal.

La Ripley es trobava sola enfront del conducte, observant-lo i pensant en el respirador obert que tenia a prop. Va haver-hi un so llunyà, com un repic. Al principi, va pensar que era a sobre del seu cap, on sovint s’originaven sons curiosos. Després es va repetir, més alt, i aquesta vegada va anar seguit d’un ressò. Semblava venir de les profunditats del túnel. Les seves mans es van posar tibants sobre el llançaflames.

El so va cessar. Contra el seu propi criteri, es va apropar una mica més a l’obertura, mantenint el canó del llançaflames apuntant cap a dins. Des d’allà va arribar un so recognoscible: un crit. La Ripley va reconèixer la veu.

Oblidant tots els plans tan acuradament establerts, tot procediment assenyat, la Ripley va córrer tot el tros que la separava de l’obertura.

—Dallas… Dallas!

Després del primer crit, res. Tan sols un llunyà so greu que ràpidament es va esvair. La Ripley va revisar el rastrejador. Mostrava un sol senyal, i el color vermell també es va esvair aviat. Com el crit.

—Oh, Déu meu! Parker! Lambert!

Va córrer cap al micròfon i va cridar al costat de la reixa.

—Som aquí, Ripley —va respondre la Lambert—. Què passa? Acabo de perdre el senyal.

La Ripley va començar a dir alguna cosa, però va morir en la seva gola. De sobte va recordar les seves noves responsabilitats. Va afirmar la seva veu, i es va posar rígida encara que al seu voltant no hi havia ningú per veure-la.

—Acabem de perdre al Dallas…





XII


Els quatre membres supervivents de la tripulació del Nostromo es van reunir davant de la taula. Ja no semblava un lloc estret o sufocant. Havia adquirit una amplitud que els quatre avorrien i que els portava records que lluitaven per dissipar.

En Parker portava dos llançaflames i va deixar caure un sobre la taula.

La Ripley li va dirigir una mirada trista:

—On estava?

—L’hem trobat tirat allà, al terra de la càmera de carburant, sota la vorera —va dir l’enginyer amb veu cansada—. Cap senyal, gens de sang, res.

—I l’enemic?

—El mateix. Res. Tan sols un forat obert en el complex central de refrigeració. A través del metall; no pensava que fos tan fort.

—Nosaltres tampoc. Ni en Dallas. Però hem sigut massa confiats des que vam portar aquella mà a bord. Això ha de canviar. D’ara endavant suposarem que és capaç de tot, fins i tot de la invisibilitat.

—Cap criatura coneguda és invisible —va contestar l’Ash.

La Ripley el va mirar amb duresa.

—Cap criatura coneguda pot arrencar tampoc una cuirassa de tres centímetres d’espessor.

L’Ash no va respondre.

—Ja va sent hora de què ens adonem de contra què estem lluitant.

Va haver-hi un silenci al voltant de la taula.

—Ripley, ara estàs al comandament —va dir el Parker mirant-la als ulls—. Per mi, està bé.

—D’acord —va dir la Ripley com estudiant-lo, però ni en les seves paraules ni en la seva actitud va notar el menor sarcasme. Per una vegada havia deixat la seva eterna amargor.

«I ara què?», es va preguntar la Ripley. Tres rostres la miraven expectants, esperant les seves instruccions. Ella es va trencar el cap, buscant frenèticament alguna idea clara o brillant i només va trobar incertesa, temor i confusió: precisament les mateixes sensacions que sens dubte estaven experimentant els seus companys. Va començar a comprendre una mica millor al Dallas; però ja era inútil.

—Això està decidit, llavors. Tret que algú tingui una idea millor de com enfrontar-se a l’enemic, seguirem amb el mateix pla d’abans.

—I acabarem de la mateixa manera —va dir la Lambert bellugant el cap—. No, gràcies.

—Llavors, tens una idea millor?

—Sí, abandonar la nau. Podem prendre la nau d’emergència, i anar-nos d’aquí. Córrer el risc d’arribar a l’òrbita de la terra i que algú ens reculli. Una vegada de tornada a un lloc amb fort trànsit de naus, algú ha de sentir un S.O.S.

L’Ash va parlar llavors en veu baixa, amb paraules que més li hauria valgut callar. La Lambert les hi havia tret per la força.

—Estàs oblidant una cosa: Potser que en Dallas i en Brett no estiguin morts. És una possibilitat horrible, ho reconec, però ens queda el dubte. No podem abandonar la nau fins que estiguem segurs, d’una manera o altre.

—L’Ash té raó —va convenir la Ripley—; hem de donar-los-hi una oportunitat. Sabem que l’enemic està utilitzant els respiradors. Busquem-lo nivell per nivell. Aquesta vegada segellarem amb el làser tota mampara i ventilador darrera nostre, fins que l’hàgim acorralat.

—D’acord —va dir en Parker, mirant a la Lambert. Ella no va respondre i va semblar descoratjada.

—Com estan les nostres armes? —li va preguntar la Ripley.

L’enginyer va revisar durant un moment els nivells i el combustible dels llançaflames.

—Els tubs i els canons encara estan plens. Pel que puc veure, estan treballant bé.

Després, amb un gest, va assenyalar l’incinerador del Dallas, que jeia sobre la taula.

—Podríem utilitzar el combustible d’aquest —va dir sorrudament—, encara que en Dallas va usar una bona quantitat.

—Llavors més val que et dediquis a emplenar-lo. Ash, tu aniràs amb ell.

El Parker va mirar al científic. La seva expressió era impenetrable.

—Jo puc fer-ho.

L’Ash va assentir amb el cap; l’enginyer va abraçar la seva pròpia arma, es va donar la volta i va partir.

Els altres van romandre amoïnats al voltant de la taula esperant el retorn del Parker. Incapaç de suportar el silenci, la Ripley es va girar cap al científic.

—Alguna altra idea? Suggeriments, indicacions, de tu o de Mare…

L’Ash es va encongir d’espatlles i va semblar disculpar-se.

—Res nou; encara estic recaptant informació.

Ella el va mirar amb duresa.

—No m’ho puc creure. Estàs dient-me que amb tot el que tenim a bord d’aquesta nau, en matèria d’informació registrada, no podem aconseguir més informació per lluitar contra l’alien?

—Això és el que sembla veritat? Però tingues present que no estem enfrontant-nos a un enemic conegut i predictible. Tu mateixa has dit que és capaç de qualsevol cosa. Posseeix certa quantitat de recursos mentals, com a mínim els d’un gos, però molt probablement més que un ximpanzé. També ha demostrat capacitat d’aprendre. Desconeixent per complet el Nostromo, aviat ha aprés com desplaçar-se per la nau sense ser notat. És silenciós, potent i astut. Mai havíem vist abans un depredador com aquest. No em sorprèn que hagin fracassat els nostres esforços en contra seva.

—Sembla que estiguessis disposat a abandonar-ho tot.

—Només estic repetint el que és obvi.

—Aquesta és una nau moderna ben equipada, capaç de viatjar per l’hiperespai i de portar a terme tota una varietat de funcions complexes. Tu estàs dient-me que tots els nostres recursos són incapaços d’enfrontar-se a un sol animal d’aquesta grandària?

—Ho sento, capitana. Només he fet una avaluació de la situació tal com la veig. D’altra banda, no he volgut alterar els fets. Un home armat amb un fusell pot perseguir a un tigre durant el dia amb certes probabilitats d’èxit. Treu-li la llum, posa a l’home en una selva, de nit, envolta’l del desconegut i tots els seus temors primitius tornaran. L’avantatge és per al tigre. Estem operant en les tenebres de la ignorància.

—Molt poètic, però no útil.

—Ho sento —va dir l’Ash, però no va semblar sentir-ho gaire—; què vols que faci?

—Tracta d’alterar alguns d’aquests fets dels que estàs tan segur. Vés a veure a Mare —li va ordenar—, i no deixis de fer-li preguntes fins que obtinguis algunes respostes millors.

—Molt bé, ho intentaré. Encara que no sé què esperes. Mare no pot ocultar informació.

—Prova amb diferents preguntes; si et recordes bé, jo vaig tenir bona sort treballant per mitjà d’ECIU, amb la trucada d’auxili que va resultar falsa.

—Ja ho recordo —va dir l’Ash, mirant-la amb respecte—. Potser tinguis raó.

I va sortir del lloc.

La Lambert s’havia assegut. La Ripley va anar a col·locar-se al costat d’ella.

—Mira de no preocupar-te. Tu saps que el Dallas hauria fet el mateix per nosaltres. Mai hauria abandonat la nau sense assegurar-se que ja no estàvem amb vida.

La Lambert no va semblar aplacada.

—Tot el que jo sé és que ens estàs demanant quedar-nos fins a anar desapareixent un darrere l’altre.

—Et prometo que si el nostre sistema no funciona, aviat sortirem d’aquí amb la petita nau. Jo seré la primera.

Havia tingut una idea sobtada. Era una idea peculiar, estranyament fora de lloc i, tanmateix, escaient, de manera inexplicable, com a solució de totes les seves preocupacions. Va mirar a la Lambert; la seva companya havia de respondre amb sinceritat, o la pregunta no tindria sentit. La Ripley va decidir que encara que la Lambert podia ser llepafils en altres qüestions, sobre aquest tema en particular, podia confiar en la seva resposta.

Per descomptat, una resposta en un sentit o en un altre, probablement no significaria res. Simplement era com una maligna bombolla mental que començaria a créixer i arribaria a dominar els seus pensaments fins que explotés. No tenia veritable sentit.

—Lambert alguna vegada t’has anat al llit amb l’Ash?

—No.

La resposta va ser immediata, sense cap vacil·lació ni idees ocultes.

—I què em dius de tu?

—No.

Ambdues van guardar silenci durant uns quants minuts abans de què la Lambert parlés voluntàriament.

—Mai he tingut la impressió de que ell sentís cap interès —va dir amb indiferència.

Aquella era la fi de la qüestió pel que feia a la navegant. I gairebé era la fi pel que feia a la Ripley. No hauria pogut dir per què continuava donant-li voltes a la idea. Però es negava a sortir del seu cervell, turmentant-la.

En Parker va revisar el nivell del primer cilindre de metà, i es va assegurar de què l’ampolla de gas d’alta compressió estigués plena. Va fer el mateix amb la segona, que es trobava a prop. Després va aixecar els dos pesats recipients i va tornar-se’n cap al passadís.

La coberta B estava tan solitària com el pis de sota. Com més aviat es reunís amb els altres, millor se sentiria. En realitat, lamentava haver-se’n anat. Ara li hauria agradat la companyia de l’Ash. Havia estat un estúpid en haver sortit sol a buscar els cilindres. Totes les víctimes de l’enemic havien estat sorpreses soles. Va intentar avançar amb una mica més de rapidesa, malgrat el pes de les ampolles.

Va girar en un revolt del corredor, es va detenir i va estar a punt de deixar anar un dels recipients. Davant es trobava la principal entrada d’aire. Darrere d’ell, però no gaire lluny, li va semblar notar alguna cosa de cua d’ull. Era el moment ideal per imaginar-se coses. En Parker va parpellejar, intentant aclarir-se la ment i els ulls.

Era a punt de tornar a caminar, quan va tornar a entreveure una espècie d’ombra en moviment. Va tenir la vaga sensació de què havia entrellucat alguna cosa alta i pesant. Mirant al seu al voltant, en Parker va veure un dels molts micròfons de comunicació de la nau. La Ripley i la Lambert encara devien estar al pont. Amb el polze, va activar l’interruptor que hi havia darrere de la reixeta.

Un so indesxifrable va emanar de l’altaveu que hi havia al tauler de la Ripley. Al principi, ella va pensar que només eren sorolls atmosfèrics. Després li va semblar reconèixer una o dues paraules.

—Aquí, Ripley.

—Parla en veu baixa —va xiuxiuejar l’enginyer, amb veu tibant davant del micròfon. Enfront d’ell, el moviment en el corredor havia cessat sobtadament. Potser la criatura l’havia sentit.

—No puc sentir-te —va dir la Ripley intercanviant una mirada de sorpresa amb la Lambert; però quan va tornar a parlar davant el micròfon, va mantenir baixa la veu com se li havia demanat.

—Repeteix… per què haig de parlar en veu baixa?

—L’enemic —va murmurar en Parker, sense atrevir-se a aixecar la veu—. Està fora de la cambra de descompressió d’estribord. Sí, ara mateix. Obre la porta lentament. Quan jo et digui, tanca-la amb tota rapidesa, i passa el forrellat interior.

—Estàs segur?

En Parker la va interrompre ràpidament.

—Et dic que el tenim! Fes el que et dic!

Amb un esforç es va obligar a calmar-se.

—Ara, obre, lentament.

La Ripley va vacil·lar, després va començar a dir alguna cosa i va veure que la Lambert assentia amb el cap vigorosament. Si el Parker s’equivocava, no tenien res a perdre més que una minúscula quantitat d’aire.

En canvi, si sabia el que estava fent… va encendre un interruptor. A baix, el Parker intentava arrapar-se a les parets del corredor quan va sonar un lleu xerric. La porta interna de la cambra de descompressió es va apartar, la criatura va sortir de les ombres i va avançar cap a allà. Diversos llums brillaven dins de la cambra. Un era d’un verd maragda especialment brillant. L’ésser estrany el va mirar amb interès i va avançar per col·locar-se al llindar.

«Va hòstia!» pensava l’enginyer frenèticament. «Mira com n’és de bufó el llum verd! Així! No vols aquest bonic llum per a tu? És clar que el vols! Simplement, entra i agafa la joguineta verda. Un parell de passes endins i serà teu per sempre. Només dues passes! Per Déu, dues petites passes!».

Fascinat per l’indicador que brillava intermitentment, l’ésser estrany va penetrar a la cambra. Ja estava gairebé dins d’ella. Era una mica just, però qui podria saber si de sobte s’avorriria o desconfiaria d’alguna cosa?

—Ara —va murmurar davant el micròfon—, ara!

La Ripley es preparà per tancar la porta d’emergència, la seva mà ja anava cap a l’interruptor, quan la botzina d’emergència del Nostromo udolà, demanant atenció. La Ripley i la Lambert es van quedar gelades. Es van mirar la una a l’altra, i només van veure el seu temor personal reflectit en el rostre de la seva companya. La Ripley va moure l’interruptor; però també l’alien havia sentit la botzina. Els seus músculs es van contreure i van saltar cap a enrere, deixant lliure el llindar de la cambra, d’un increïble salt. La porta es va tancar amb estrèpit, una fracció de segon abans. Un apèndix va quedar atrapat entre porta i paret.

Un líquid va començar a sortir del membre aixafat. L’ésser estrany va emetre un gemec, com si algú perís sota l’aigua. Va aconseguir deslliurar-se tivant enrere, deixant el membre atrapat entre el metall. Després es va donar la volta i va fugir pel passadís, cec de dolor, gairebé sense veure a l’enginyer paralitzat al que va empènyer cap a un costat abans d’esvair-se darrera de la corba més propera. Per sobre del Parker, desplomat, una llum verda brillava il·luminant les paraules COMPORTA INTERIOR TANCADA.

El metall del pany continuava bombollejant i fonent-se quan l’escotilla exterior es va obrir violentament. Una ràfega d’aire va brollar de la cambra, quan l’atmosfera que havia estat continguda a l’interior va sortir a l’espai.

—Parker! —va cridar la Ripley, ansiosa, davant del micròfon; després va manipular un interruptor i va ajustar una pantalla—. Parker! Què ha passat?

De sobte la seva atenció va ser captada per una llum verd que parpellejava contínuament en el tauler.

—Què passa? —va dir la Lambert inclinant-se fora del seu seient—. Ha resultat?

—No estic segura. El forrellat interior està tancat, però el forrellat exterior ha estat arrencat.

—Bé; però què hi ha del Parker? No ho sé. No tinc resposta d’ell. Si ho haguéssim aconseguit, hauria cridat d’alegria fins a petar els altaveus.

Després va prendre una decisió:

—Aniré a baix a veure, tu et quedes al comandament.

Llavors va lliscar de la seva cadira i va córrer pel passadís.

Per dues vegades va estar a punt de caure. Una vegada va ensopegar contra una mampara i va estar a punt de perdre el coneixement. D’alguna manera va aconseguir mantenir l’equilibri i va seguir corrent, vacil·lant. L’enemic no ocupava tota la seva ment. En canvi, l’ocupava en Parker, un altre ésser humà: un article bastant rar a bord del Nostromo.

Va descendir corrent l’escala fins al passadís B i es va encaminar cap a la cambra de pressió. Estava buida, tanmateix, hi romania una forma inert estesa al pont: en Parker.

La Ripley es va inclinar a sobre d’ell. Estava marejat, amb prou feines conscient:

—Què ha passat? Tens molt mal aspecte. Ha estat…?

L’enginyer intentà articular algunes paraules, però va haver d’acontentar amb assenyalar vagament cap a la cambra d’aire. La Ripley va guardar silenci i va mirar en la direcció indicada. Va veure llavors el forat a la porta interior de la cambra; la porta exterior estava oberta, pel que semblava després d’haver llançat a l’enemic cap al no-res. La Ripley va començar a aixecar-se.

L’àcid estava passant ja de costat a costat de la porta.

Es va sentir l’estrèpit de l’aire que estava sortint a pressió, i un petit huracà els va embolicar a tots dos. L’aire udolava en sortir al buit. Un senyal vermell va aparèixer en diversos punts de les parets del corredor.

DESPRESSURITZACIÓ CRITICA

La botzina estava sonant ara més histèricament, i per raons més justificades. Les portes d’emergència es van tancar en tota la nau a partir de la secció danyada. En Parker i la Ripley suposadament estaven fora de perill en una secció tancada del corredor, però la porta pressuritzada que els separava del vestíbul de la cambra d’aire s’havia travat en un dels cilindres de metà.

El vent seguia assotant la Ripley, mentre ella buscava alguna cosa, qualsevol cosa que li fos d’ajuda. Només hi havia un altre cartutx de metà recarregable al seu abast. El va aixecar i el va utilitzar com a martell contra el cilindre travat. Si algun dels dos es trencava o una lleugera espurna de metall contra metall saltava, podia fer esclatar el contingut d’ambdues ampolles, però si no s’alliberava aviat la porta, la completa despressurització la mataria de totes maneres.

La falta d’aire ja estava afeblint-la. La sang es va amuntegar al seu nas i oïdes. La baixada de pressió va fer que les ferides del Parker tornessin a sagnar.

La Ripley va aixecar l’ampolla contra el cilindre atrapat, i el va colpejar per última vegada. Es va alliberar tan fàcilment com si mai hi hagués hagut cap dificultat. La porta es va tancar amb estrèpit, i l’udol del vent va cessar.

Amb un aire confús va seguir redolant a tocar d’ella durant diversos minuts.

Al pont, la Lambert havia vist el sinistre advertiment al seu tauler:

CASC TRENCAT: MAMPARES D’EMERGÈNCIA TANCADES

Va activar llavors l’intercomunicador:

—Ash, porta una mica d’oxigen! Reuneix-te amb mi al pont principal davant l’última de les portes tancades.

—D’acord, allà estaré.

La Ripley es va posar en peus treballosament, lluitant per cada alenada a la secció desproveïda d’atmosfera. Es va encaminar després a la sortida d’emergència col·locada dins de cada porta de la mampara. Hi havia allà un interruptor que podia obrir la porta posterior, cap a la següent secció segellada, amb aire fresc.

En l’últim instant, quan es disposava a apretar el botó vermell, va veure amb horror que no estava lluitant amb la porta que conduïa al corredor, sinó cap al vestíbul buit, fora de la comporta. Es va girar, va tractar d’orientar-se i gairebé va caure contra la porta oposada. Va necessitar preciosos minuts per localitzar el panell que hi havia en ella. Els pensaments giraven en el seu cervell i es dispersaven com l’oli a l’aigua.

L’aire que l’envoltava estava enrarint-se, ple d’aroma de roses i de liles.

La Ripley va prémer el botó; la porta no es va moure. Llavors, va veure que estava prement un control equivocat. Vacil·lant contra la porta, tractant de recolzar-se i d’ajudar a les seves tremoloses cames, va reunir les seves forces per intentar-ho de nou. No quedava ja gaire aire que respirar.

Un rostre va aparèixer emmarcat en la porta. Estava deformat, sangonós i, no obstant li era familiar. Li va semblar que coneixia aquell rostre des de feia temps. Algú anomenat Lambert vivia darrera d’aquell rostre. Ara estava molt cansada, i va començar a arrossegar-se lentament cap a la porta.

Pel seu cap van passar pensaments irats i distants, en veure’s privada del seu últim suport. La porta va lliscar cap al sostre, i el seu cap va xocar contra el pis. Una alenada d’aire net, inefablement dolç i refrescant va assotar el seu rostre. La boira va començar a dissipar-se davant els seus ulls, però no encara al seu esgotat cervell.

Una botzina va anunciar el retorn de la completa pressurització interna, quan la Lambert i l’Ash se’ls van unir.

El científic va córrer a auxiliar al Parker, que s’havia tornat a desplomar per falta d’oxigen, i amb prou feines començava a recobrar la consciència.

Els ulls de la Ripley estaven oberts, però el seu cos no es movia. Mans i peus, braços i cames, estaven escampats en posicions grotesques a sobre del seu cos i del pont, com els membres d’un ninot mal armat. El seu alè era treballós i panteixant.

La Lambert va col·locar un dels tancs d’oxigen al costat de la seva amiga. Va posar-li la màscara transparent a sobre de la boca i el nas i va obrir la vàlvula. La Ripley va inhalar. Un perfum meravellós va omplir els seus pulmons. Els seus ulls es van tancar per simple plaer, i així va romandre immòbil, inhalant a ple pulmó l’oxigen pur. L’única sensació que va sentir va ser de delit.

Finalment va apartar el respirador, i va romandre durant un moment respirant normalment. Va observar que havien recuperat tota la pressió. Les portes de les mampares s’havien retirat automàticament, amb la tornada de l’atmosfera normal.

La Ripley sabia que per recuperar l’atmosfera, la nau s’havia vist obligada a buidar els seus tancs d’emmagatzematge. Ja s’enfrontarien a aquell nou problema al seu degut temps.

—Et trobes bé? —estava preguntant l’Ash al Parker—. Finalment, què ha passat aquí?

El Parker es va netejar una crosta resseca del llavi superior, i va tractar de buidar el seu cervell.

—Sobreviuré.

De moment, no va fer cas a la pregunta del científic.

—Què li ha passat a l’alien? —va tornar a preguntar l’Ash.

En Parker va bellugar el cap, i el seu rostre es va contreure de dolor.

—No l’hem atrapat. La botzina va tocar, alarmant-lo, i d’un salt va tornar al corredor. La porta interior li va atrapar un braç, o com vulguis dir-li. Però es va deslliurar d’una estirada, com una sargantana que es deixa la cua.

—Per què no? —va murmurar l’Ash—. Amb aquesta capacitat que té per a la regeneració…

L’enginyer va seguir parlant; es notava la decepció que sentia.

—Ja el teníem, al maleït. El teníem!

Va fer una pausa i després va afegir:

—Quan es va alliberar deixant el seu membre, va sagnar per tot; vull dir, el membre. Crec que el monyó va guarir ràpidament per fortuna per a nosaltres, perquè l’àcid ja estava corroint els panys. Això va causar la despresurització.

Amb un dit tremolós va assenyalar la porta que aïllava el vestíbul de la resta del corredor.

—Probablement pots veure el forat en la porta des d’aquí.

—No et preocupis per això —va dir l’Ash aixecant la mirada—. Qui va fer sonar la sirena?

La Ripley el va mirar fixament.

—Digues-m’ho tu.

—Què significa això?

La Ripley es va netejar la sang del nas i va xarrupar.

—Crec que la sirena va sonar per si sola. Aquesta sembla l’explicació lògica no? Senzillament una fallada temporal, molt poc oportuna.

El científic es va aixecar i va contemplar la Ripley darrera de les seves parpelles ajustades. Ella s’havia assegurat que el cilindre de metà restant estigués al seu abast abans de parlar. Però l’Ash no va avançar cap a ella. Ella senzillament no ho entenia.

Si ell era culpable, hauria d’haver saltat sobre ella mentre estava afeblida i el Parker estava pitjor. Però si era innocent, havia d’estar bastant boig per fer-ho. No estava fent res, i això l’agafava desprevinguda.

Almenys, les primeres paraules de resposta de l’Ash van ser predictibles. Va semblar més irat de l’habitual.

—Si tens alguna cosa a dir, digues-la. Estic fart d’aquestes constants insinuacions vetllades, i de què m’acusin.

—Ningú t’està acusant.

—Estic fart!

L’Ash es va sumir en un silenci desagradós. Durant una llarga estona, la Ripley no va dir res; finalment, amb un gest va assenyalar al Parker.

—Porta-te’l a la infermeria i fes-lo apedaçar. Almenys, sabem que això pot guarir-ho l’autometge.

L’Ash va tendir una mà a l’enginyer, va prendre el braç dret del Parker per l’espatlla, i el va ajudar a allunyar-se pel corredor. Va passar al costat de la Ripley sense dedicar-li una mirada.

Quan l’Ash i la seva càrrega havien desaparegut darrera de la primera corba, la Ripley va tendir la mà cap a munt. La Lambert l’hi va prendre i tirant-se cap a enrere va mirar, preocupada, com la Ripley es posava vacil·lant sobre els seus peus.

La Ripley va somriure i va deixar anar la seva mà.

—Em posaré bé.

Després es va netejar enèrgicament les taques dels pantalons.

—Quant oxigen ens ha costat aquest episodi? Necessitaré la dada exacta.

La Lambert no va contestar, i només va seguir mirant-la, meditativa.

—Què et passa ara? Per què em mires així? Les dades de l’oxigen no són ja de informació pública?

—No em provoquis —va replicar la Lambert, però sense rancor; el seu to era d’incredulitat—. L’has estat acusant tot aquest temps; en realitat, ara l’has acusat de fer sonar l’alarma per salvar l’alien.

Després va bellugar el cap lentament.

—Per què?

—Perquè crec que està mentint, i si puc obtenir les cintes enregistrades, ho demostraré.

—Què provaràs? Encara que d’alguna manera poguessis demostrar que ell és el culpable de fer sonar l’alarma, no podràs demostrar que no ha estat un accident.

—Quin moment més estrany per a aquest tipus d’accident! No creus?

La Ripley va guardar silenci durant un moment i després va afegir, en veu baixa:

—Encara creus que m’equivoco, veritat?

—No ho sé.

La Lambert semblava més cansada que desitjosa de discutir.

—Ja no sé res de res. Però sí, crec que podria dir que estàs equivocada. Equivocada o boja. Per què voldria l’Ash o algú protegir l’alien? Si l’atrapa, el matarà, com al Dallas o al Brett. Si és que estan morts.

—Gràcies. Sempre m’agrada saber de qui puc dependre —va dir la Ripley; després es va apartar de la navegant, i va avançar resoltament pel corredor cap a l’escala.

La Lambert la va observar anar-se’n; després es va encongir d’espatlles i es va posar a recollir els cilindres. Tractava el metà amb tanta cura com a l’oxigen; tots dos eren igualment preciosos per a la seva supervivència…

—Ash, estàs aquí? Parker?

Quan no li va arribar cap resposta, la Ripley va entrar cautelosament a l’annex de l’ordinador central. Durant un temps indeterminat, va tenir el cervell del Nostromo completament a les seves mans.

Asseient-se davant la consola central, va activar el tauler i va fer córrer el polze insistentment sobre les plaques d’identificació. Les pantalles de dades van tornar a la vida.

Fins llavors havia estat fàcil. Ara, la Ripley s’ho hauria de treballar. Va pensar durant un moment i després va marcar un codi de cinc dígits que va pensar que podia generar la resposta que necessitava. Les pantalles van romandre en blanc, esperant la pregunta indicada. Va provar llavors una segona combinació, poc usual, amb el mateix èxit.

Furiosa, va maleir-ho tot. Si es veia obligada a provar combinacions aleatòries, podia estar treballant allà fins al dia de la seva mort; el qual, a la velocitat amb que l’alien estava reduint la tripulació, pot ser no estigués gaire lluny.

Va provar llavors una combinació terciària, en lloc d’una primària i es va quedar sorpresa quan les pantalles aviat es van aclarir, disposades a rebre i a informar. Però no es va imprimir cap petició d’entrada de dades. Això significava que el codi havia tingut èxit només a mitges. Què fer?

La Ripley va mirar al tauler secundari; estava a l’abast de qualsevol membre de la tripulació, però no disposava d’informació confidencial o de comandament. Si pogués recordar la combinació, usaria el segon tauler per plantejar preguntes al banc central. Ràpidament va canviar de seient, va provar un altre codi amb l’esperança que fos el correcte, i va picar la primera pregunta. Seria la clau si el codi era acceptat sense preguntes. L’accessibilitat es manifestaria per l’aparició de la seva pregunta en pantalla. Diferents colors van semblar perseguir-se durant un moment. Després, la pantalla es va aclarir.

QUI VA ENGEGAR El SISTEMA D’ALERTA DE LA CAMBRA DE DESCOMPRESSIÓ DOS?

La resposta va aparèixer a sota:

ASH

La Ripley va romandre asseguda, assimilant la resposta; era la que havia esperat, però tenir-la allà, fredament impresa per a què qualsevol la llegís, li va fer captar sobtadament la seva importància. Així doncs, havia estat l’Ash. Ara, la qüestió crítica era: Havia estat l’Ash el culpable de tot?

Va teclejar ràpidament la pregunta següent:

ESTÀ PROTEGINT ASH A l’ENEMIC?

Aquell semblava ser el dia de les respostes breus:

SÍ.

També ella podria ser breu. Els seus dits van córrer pel teclat.

PER QUÈ?

Tensament es va inclinar cap a endavant. Si l’ordinador decidia no donar-li més informació, ja no coneixia cap altre codi que li donés les respostes. També cabia la possibilitat de què realment la computadora no tingués la informació necessària sobre els estranys actes del científic. Tanmateix, la tenia.

ORDRE ESPECIAL 937

NOMÉS EL PERSONAL DE CIÈNCIA POT VEURE LA INFORMACIÓ RESTRINGIDA



Bé, fins a allà havia arribat. Estava segura de poder craquejar aquell codi. Estava començant, quan una mà va caure al costat d’ella, enfonsant-se fins al colze en el terminal de l’ordinador.

Girant en la seva cadira, després que el cor li fes un bot, la Ripley va veure no a la criatura, sinó una forma i un rostre que ara li eren igualment hostils.

L’Ash va somriure lleugerament. Però en els seus llavis no hi havia alegria.

—El comandament sembla que et ve gran. Però, de totes maneres una bona guia sempre és difícil de trobar en aquestes circumstàncies. Crec que no se’t pot culpar.

La Ripley lentament es va fer enrere amb la seva cadira, mantenint-la acuradament entre tots dos. Les paraules de l’Ash podien ser conciliadores. Però els seus actes no ho eren.

—El problema no és la guia; és la lleialtat.

Mantenint-se d’esquena a la paret, va començar a avançar cap a la porta. Sempre somrient. L’Ash es va donar la volta per quedar enfront d’ella.

—Lleialtat? No crec que n’hagi mancat.

«Ara es mostra conciliador», va pensar ella.

—Crec que tots hem estat fent el que hem pogut, la Lambert s’ha tornat una mica pessimista, però sempre hem sabut que és massa emocional. És molt competent per traçar el rumb d’una nau, però no és tan bona planejant el seu propi curs.

La Ripley seguia girant al seu voltant, i obligant-se a somriure al seu torn.

—En aquest moment no em preocupa la Lambert, em preocupes tu.

Va començar a girar-se per quedar enfront de la porta oberta, sentint que els músculs del seu estómac s’havien tibat.

—Una altra vegada em surts amb aquesta paranoia? —va dir l’Ash, tristament—. Necessites descansar un xic.

Va donar llavors un pas cap a ella, com per ajudar-la.

Ella va fer un salt, després es va ajupir esquivant la mà oberta de l’Ash. De sobte es va trobar al corredor, corrent amb totes les seves forces cap al pont. Estava massa concentrada per sol·licitar ajuda, i necessitava alè.

Al pont no hi havia ningú. D’alguna manera va tornar a esquivar-lo, movent interruptors d’emergència mentre corria. Les portes de les mampares van respondre, tancant-se cadascuna, sempre un segon massa tarda per lliurar-la de l’Ash.

Finalment l’Ash la va atrapar al menjador. En Parker i la Lambert van arribar segons després. Els senyals enviats per les portes en tancar-se els havien donat l’alerta, avisant-los que alguna cosa anava malament a les proximitats del pont, i ja anaven cap allà quan van trobar a perseguidor i perseguida.

Encara que no era aquell el tipus d’experiència que havien esperat trobar, tots dos van reaccionar bé. La Lambert va ser la primera. Es va llançar sobre l’esquena de l’Ash. Sorprès, aquest va deixar anar la Ripley, va agafar a la navegant, i la va llançar a l’altre costat de l’habitació. Després va tornar cap a la seva tasca anterior: tractar de matar la Ripley. La reacció del Parker va ser menys immediata, però millor pensada. L’Ash hauria sabut apreciar el raonament de l’enginyer. En Parker va aixecar un dels pesats rastrejadors i el va col·locar darrere de l’Ash que estava concentrat intentant asfixiar la Ripley. L’enginyer brandà el rastrejador i el va llançar amb totes les seves forces.

Es va sentir un soroll sord. El rastrejador va continuar el seu arc mentre el cap de l’Ash sortia en una direcció diferent. No va haver-hi sang. Tan sols van aparèixer cables i circuits, que brollaven dels terminals que podien veure’s dins del coll decapitat del científic. L’Ash va deixar anar a la Ripley; que es va desplomar, ofegant-se i portant-se les mans a la gola. Les mans de l’Ash van representar una pantomima macabra per sobre de les seves pròpies espatlles, buscant el seu crani. Després, va tirar cap a enrere, va recuperar l’equilibri i va començar a buscar pel pont el cap separat…





XIII


—Un robot…! Un fotut robot! —va murmurar en Parker. El rastrejador penjava, net, d’una de les seves mans.

Pel que sembla, hi havia uns àudio-sensors localitzats en el tors així com en el crani, perquè la poderosa forma es va girar immediatament al sonar la veu del Parker i va començar a avançar cap a ell. Aixecant el rastrejador, l’enginyer el va deixar caure sobre l’espatlla de l’Ash una vegada i una altra… sense cap efecte. Uns braços poderosos van avançar, van anar tancant-se i van agafar al Parker en una abraçada no precisament afectuosa; les mans van anar pujant, van buscar la seva gola i es van contreure amb força sobrehumana.

La Ripley s’havia refet i va buscar alguna cosa, frenèticament, fins que va descobrir un dels vells tubs amb que havien planejat caçar l’alien. El va posar en posició, i va notar que encara tenia una càrrega completa.

La Lambert va tibar de les cames de l’Ash, intentant voltejar al seu contrincant. Del coll del seu enemic brollaven filferros i contactes i la Ripley va tractar d’estirar d’ells. Els ulls del Parker semblaven voler sortir-se de les òrbites, i uns tènues panteixos sortien de la seva gola oprimida.

En trobar tot un nus de cables i circuits, la Ripley va ficar allà la punta de la seva arma, i va prémer el gallet. Els dits de l’Ash a la gola de l’enginyer van semblar afeblir-se una mica. La Ripley va treure l’arma, la va col·locar d’una altra manera i va tornar a disparar.

Unes espurnes blaves van brollar del coll. La Ripley va disparar de nou mantenint contínuament premut el gallet. Va haver-hi una espècie de llampec, i aviat va sorgir una olor d’aïllants cremats.

L’Ash es va desplomar.

Mentre el seu pit pujava i baixava, tractant de recuperar l’alè, en Parker va redolar sobre si mateix, va tossir un parell de vegades i després va expulsar flegmes sobre el pont. Després va parpellejar un parell de vegades, i va contemplar el robot.

—Maleït sigui! Puta màquina de la Companyia!

Després va aconseguir posar-se dempeus, i li va donar una puntada a aquell munt de metall. No va reaccionar; va romandre inert, inofensiu sobre el pont.

La mirada de la Lambert va passar, incrèdula, del Parker a la Ripley.

—Algú pot dir-me què dimonis està passant?

—Només hi ha una manera d’esbrinar-ho —va dir la Ripley, deixant acuradament el tub a un costat, i assegurant-se que quedés al seu abast per si el necessitava amb urgència; després es va apropar al cos.

—Què és això? —va preguntar la Lambert.

La Ripley va mirar al Parker, que estava fregant-se el coll.

—Connecta una altra vegada el cap. Crec que li he cremat el sistema locomotor del dors, però el cap i la memòria encara han de funcionar, si se’ls dóna energia. Ha estat protegint l’alien des del principi. T’ho havia dit.

Amb un posat va assenyalar al cos. Era difícil començar a pensar en un company de la tripulació com si fos una peça més de l’equip.

—Recorda que us va fer entrar a la nau contra tota norma —va dir la Ripley, i la seva expressió es va contreure davant del record—. Es va valer de la vida del Kane com a excusa, però mai li havia interessat. Va deixar que aquest ésser creixés dins del seu cos, i en tot moment va saber el que estava ocorrent. I després va fer sonar la sirena d’emergència per salvar-lo.

—Però per què? —va dir la Lambert, encara lluitant i tractant d’entendre les coses.

—Només estic fent suposicions, però l’única raó que puc imaginar per posar un robot com a membre de la tripulació a bord, junt amb els altres, sense informar-nos des del principi, és que algú volia tenir un observador que li informés de tots els esdeveniments —va dir ella mirant fixament la Lambert—. Qui assigna el personal a les naus, fa canvis d’última hora amb els científics i seria l’única entitat capaç de posar secretament un robot a bord? I a més amb algun obscur propòsit?

La Lambert, aquesta vegada, va respondre al moment:

—La Companyia —va dir sense vacil·lar.

—Per descomptat —va dir la Ripley i va somriure sense alegria—. Els vagarros de la Companyia devien rebre la transmissió de la nau abandonada i com el Nostromo era la següent nau de la companyia que havia de passar per aquell quadrant espacial, van posar l’Ash a bord, per assegurar-se que seguiríem el que Mare anomena l’Ordre Especial 937. Si els resultats de la transmissió no tenien importància, l’Ash en podia informar, sense que nosaltres sabéssim de què anava la cosa; en cas de què fos alguna cosa important, llavors la Companyia s’assabentava del que volia saber sense haver d’enviar un costós equip d’exploració. Senzillament, per a ells, tot és limita a maximitzar els guanys i minimitzar les pèrdues. Guanys seus i pèrdues nostres.

—És molt fort això! —va dir en Parker, irat—. Fins a aquí, les teves suposicions són correctes. Ara bé, digues-me per què hem de tornar a unir a aquest fill de puta.

I va escopir sobre el cos de l’Ash.

La Ripley havia col·locat el cap de l’Ash en una taula i estava tirant un fil de corrent des d’una sortida de la paret, prop de l’auto-xef, per a endollar el cap immòbil.

—Hem de descobrir tot el que hagi estat ocultant-nos. D’acord?

En Parker va assentir, de mala gana.

—D’acord.

Després va avançar.

—A veure. Deixa’m fer això.

L’enginyer va maniobrar amb els cables i les connexions localitzades a la part posterior del cap de l’Ash, a sota el cabell artificial. Quan les parpelles del científic van començar a moure’s, en Parker va grunyir, satisfet, i es va apartar.

La Ripley es va inclinar cap a endavant.

—Ash, pots sentir-me?

No va haver-hi resposta. La Ripley va mirar al Parker.

—El circuit està net. El nivell d’energia s’ajusta per si sol. Tret que alguns circuits importants es petessin quan el cap va caure contra el pont, hauria de contestar. I tant les cèl·lules de la memòria com els components verbo-visuals es troben molt atapeïts en aquests models tan complicats; espero que parli.

La Ripley va provar de nou:

—Pots sentir-me?

Una veu familiar, una mica distant, va dir:

—Sí, puc sentir-te.

A la Ripley li va semblar difícil dirigir-se a un cap sense cos, per més que sabés que només era part d’una màquina, com els tubs o el rastrejador. Però ella havia treballat massa hores amb l’Ash.

—Què és l’ordre especial 937?

—Això va contra les regles i contra la meva programació interna. Saps que no puc dir-t’ho.

La Ripley es va tirar cap a enrere.

—Llavors, no té objecte parlar. Parker, desconnecta’l.

L’enginyer va tendir la mà cap als cables, i l’Ash va reaccionar amb velocitat suficient per demostrar que els seus circuits cognoscitius encara estaven intactes:

—En essència, les meves ordres eren les següents:

El Parker va mantenir la mà amenaçadora prop del cable d’alimentació.

—Se’m va ordenar que desviés el Nostromo o bé assegurar-me de què la pròpia tripulació el desviés del seu curs original per tal de què rebés el senyal; programar a Mare per treure’ls a tots de l’hiperson, i programar la seva pròpia memòria per explicar-vos a vosaltres tota aquella història sobre la trucada d’emergència. Els especialistes de la Companyia ja sabien que la transmissió era un advertiment, no un senyal de socors.

Les mans del Parker es van tancar, amenaçadores.

—A la font del senyal —va continuar l’Ash—, havíem d’investigar una forma viva, molt probablement hostil, ha jutjar pel que els experts de la Companyia havien inferit de la transmissió, i portar-la perquè la Companyia fes una avaluació i observació de qualsevol aplicació comercial que tingués. Tot amb discreció, per descomptat.

—Per descomptat —va dir la Ripley, imitant el to indiferent de la màquina—. Això explica bastant per què van decidir enviar-nos a nosaltres, en lloc d’incórrer en les despeses de noliejar primer tota una expedició.

Va semblar satisfeta d’haver descobert el raonament ocult darrera de les paraules de l’Ash.

—Està estrictament prohibida la importació de qualsevol forma de vida perillosa a qualsevol món habitat i no diguem ja a la terra. Fent que tot semblés com si uns simples treballadors d’un remolcador haguessin ensopegat accidentalment amb ella, la Companyia tenia una manera de fer veure que havia arribat «involuntàriament» a la terra. Nosaltres, mentrestant, podríem acabar a la garjola, però la Companyia s’havia d’empescar alguna cosa per fer-se amb la criatura. Segurament, els especialistes de la Companyia estarien allà per rebre magnànimament al perillós nouvingut de mans dels funcionaris de la duana, amb uns ben repartits suborns per facilitar el seu lliurament. I si teníem sort, la Companyia ens trauria sota fiança i s’encarregaria de nosaltres quan les autoritats determinessin que realment som tan estúpids com semblem. I realment, ho hem estat.

—Per què? —va voler saber la Lambert—. Per què no ens van advertir? Per què no ens van advertir en què ens estàvem ficant?

—Perquè potser no hauríeu estat d’acord —va explicar l’Ash, amb freda lògica—. La política de la Companyia requereix la col·laboració a cegues. La Ripley té raó quan parla de la seva honrada ignorància.

—Tu i la maleïda Companyia! —grunyí en Parker.

—I què ens dius de les nostres vides, tio?

—No sóc cap tio —va corregir l’Ash, tranquil·lament—. Quant a les vostres vides, crec que la Companyia les va considerar prescindibles. Era la forma estranya de vida la que els interessava principalment. S’esperava que poguéssiu contenir-la i viure per recollir les vostres bonificacions, però haig de reconèixer que aquesta era una consideració secundària. No és res personal, per part de la Companyia. Tan sols qüestió de sort.

—Molt tranquil·litzador —va dir la Ripley, burleta. Va pensar un moment i després va afegir:

—Ja ens has dit que el propòsit d’enviar-nos a aquest món era investigar una forma de vida de ben segur hostil. I que els experts de la Companyia sabien des del principi que la transmissió era un advertiment, no un senyal de socors.

—Sí —va respondre l’Ash—. Segons el que van determinar els experts, era massa tard perquè la trucada d’auxili servís per a alguna cosa a els que la van enviar. Per altre banda, el senyal era terriblement explícit, molt detallat. La nau abandonada que vam trobar havia aterrat al planeta, pel que sembla en el curs d’una expedició normal. Com el Kane, els seus tripulants van trobar una o més de les espores. La transmissió no deia si els exploradors van tenir temps de determinar si les espores s’havien originat en aquest món en particular, o si havien emigrat allà des d’alguna altra part. Abans de ser anihilats, van aconseguir enviar un advertiment perquè els habitants d’altres naus que volguessin arribar a aquest món no correguessin la seva mateixa sort. Arribessin d’on arribessin, van ser éssers nobles. Esperem que la humanitat torni a trobar-los, en circumstàncies més grates.

—Eren millors que alguns en què estic pensant —va dir la Ripley, molt tensa—. Per exemple, a l’ésser estrany que està a bord; com el matem?

—Els exploradors que tripulaven la nau abandonada eren més grans i possiblement més intel·ligents que els humans. No crec que vosaltres pugueu matar-lo. Però potser jo ho aconsegueixi. Com jo no sóc de composició orgànica, l’estrany no em considera un perill potencial, ni una font d’aliment. Sóc considerablement més fort que cap de vosaltres. Potser puc enfrontar-me a l’alien. No obstant això, en aquest moment no estic precisament en la meva millor condició. Si recol·loquéssiu…

—Bon intent, Ash —el va interrompre la Ripley, sacsejant el cap de costat a costat—, però això és impossible.

—Idiotes! Encara no us adoneu amb qui us les veieu. Aquest ésser estrany és un organisme perfectament organitzat. Superbament estructurat, astut, essencialment violent. Amb les vostres limitades capacitats no teniu cap possibilitat contra ell.

—Déu meu! —va dir la Lambert, contemplant defallidament el cap—. Tu admires aquella maleïda bèstia!

—Com no admirar la seva senzilla simetria? Un paràsit interespècie, capaç de créixer de qualsevol forma de vida que respiri, sigui quina sigui la seva composició atmosfèrica. Capaç de romandre aletargat durant períodes indefinits en les condicions més adverses. El seu únic propòsit és reproduir la seva pròpia espècie, i compleix amb aquesta tasca amb eficàcia suprema. No hi ha res en l’experiència prèvia de la humanitat que pugui comparar-se amb ell. Els paràsits que els homes estan habituats a combatre són mosquits, artròpodes minúsculs, i coses per l’estil. Aquesta criatura és, per a ells, en barbàrie i eficàcia, el mateix que l’home al cuc en matèria d’intel·ligència. Vostres no teniu ni idea de com enfrontar-vos-hi.

—Bé, ja he sentit prou estupideses —va dir el Parker, baixant la mà cap al cable d’energia.

La Ripley va aixecar una mà per aturar-lo, i va contemplar el cap.

—Se suposa que tu, ets part de la nostra tripulació. Ets oficial en ciència, així com un instrument de la Companyia.

—Els humans em vau donar la intel·ligència. I amb l’intel·lecte ve la inevitabilitat de l’elecció. Jo només sóc lleial al descobriment de la veritat. Una veritat científica exigeix bellesa, harmonia i, sobretot, senzillesa. El vostre problema amb l’alien tindrà una solució senzilla i elegant. Només un sobreviurà.

—Suposo que això ens posa als humans en el nostre lloc veritat? Diga’m una cosa, Ash. La Companyia esperava que el Nostromo arribés a la base terrestre tan sols amb tu i amb l’ésser estrany viu, veritat?

—No. Sincerament esperava que vosaltres aconseguíssiu sobreviure i contenir l’ésser estrany. Els funcionaris de la Companyia senzillament no sabien com de perillós i eficaç és l’alien.

—Què creus que passarà quan arribi la nau, suposant que tots estiguem morts i que l’estrany, en lloc d’estar apropiadament tancat, domini la nau?

—No ho sé. Hi ha la clara possibilitat que el ser aconsegueixi infectar al comitè de recepció i als que entrin en contacte amb ell abans que se n’adonin de la magnitud del perill i puguin prendre mesures per combatre’l. Però aleshores, podria ser ja massa tard. Milers d’anys d’esforços no han capacitat a la humanitat per a eradicar altres paràsits. I mai abans s’havia trobat un de tan avançat. Intenteu imaginar-vos uns quants milers de milions de mosquits actuant coordinadament i amb intel·ligència a l’uníson. Tindria la humanitat alguna oportunitat contra ells?

Per descomptat, si jo estic present i en condicions de funcionar quan arribi el Nostromo, puc informar al comitè de recepció del que els espera i com procedir amb seguretat en contra seva. Si em destruïu, us arrisqueu a desfermar una terrible plaga sobre la humanitat.

El silenci va regnar al voltant de la taula, però no per gaire temps.

En Parker va ser el primer a parlar.

—La humanitat de la Companyia, no sembla preocupar-se gaire per nosaltres. I nosaltres correrem els nostres riscos amb l’enemic. Almenys, sabem on es troba.

Va mirar a la Ripley.

—Per què hauria de preocupar-me per cap plaga si jo no hi sóc i no he de veure-me-les amb ella; tiba de l’endoll.

—D’acord —va dir la Lambert.

La Ripley va envoltar la taula i va començar a desconnectar el cable.

—Una última paraula! —es va apressar a dir l’Ash—. La darrera voluntat, si voleu.

La Ripley va vacil·lar.

—I bé?

—Potser sigui realment intel·ligent. En realitat, hauríeu de intentar comunicar-vos amb ell.

—Ho vas fer tu?

—Si us plau, permeteu que m’emporti alguns secrets a la tomba.

La Ripley va desconnectar el cable.

—Adéu, Ash!

Llavors va dirigir l’atenció als seus companys.

—Quan es tracta d’escollir entre paràsits, prefereixo enfrontar-me al que no menteix. A més, si no podem vèncer a aquesta cosa, podrem morir feliços sabent que els hi clavarà les urpes als experts de la Companyia…

La Ripley s’havia assegut davant del tauler de l’ordinador central a l’annex principal, quan en Parker i la Lambert van anar a unir-se-li.

La Ripley va parlar, descoratjada.

—En una cosa té raó. No tenim gaires oportunitats.

Va indicar llavors unes dades que brillaven a la pantalla.

—Només ens queda oxigen per a dotze hores.

—Llavors, tot s’acabarà —va dir el Parker, mirant al terra—. Reconnectar a l’Ash seria una forma més ràpida de suïcidi. Oh! Estic segur que ell podria enfrontar-se a l’alien, però no ens deixaria amb vida. Aquesta va ser una ordre de la Companyia, que no ha volgut revelar-nos però havent-nos dit tot la resta, no podria deixar-nos amb vida per informar dels plans de la Companyia a les autoritats del port.

Després va riure.

—L’Ash va ser una màquina lleial a la Companyia.

—Jo no sé què opineu vosaltres —va dir la Lambert, seriosa—. Però crec que prefereixo una mort sense dolor i pacífica, a les altres alternatives que se’ns ofereixen.

—Encara no estem en aquestes.

La Lambert va mostrar un petit flascó amb càpsules. La Ripley va reconèixer les càpsules per al suïcidi, pel color vermell i pel crani i les tíbies en miniatura impreses en cadascuna.

—Encara no? Uf!

La Ripley va giravoltar la seva cadira.

—Dic que encara no. Heu permès que l’Ash us convenci. Va afirmar que era l’únic capaç d’enfrontar-se a l’alien, però ell és qui jeu allà desconnectat, i nosaltres no. Encara tenim una altra alternativa. Crec que podríem volar la nau.

—Aquesta és la teva alternativa? —va dir la Lambert, suaument—. Jo prefereixo els fàrmacs, si no et sap greu.

—No, no. Recordes el que vas proposar, Lambert? Ens en anem amb la nau petita i fem esclatar el Nostromo. Ens podem emportar l’aire sobrant en tancs portàtils. La naveta té el seu propi proveïment d’aire. Amb l’aire extra, podríem portar-la de tornada a l’espai que solquen les naus, i esperar a que alguna ens reculli. Per llavors, potser estarem respirant només restes, però és una oportunitat. I ens desfaríem de l’alien.

Van quedar tots en silenci, pensant. El Parker va aixecar la mirada cap a la Ripley i va assentir amb el cap.

—Això m’agrada més que la química; a més, m’agradarà veure feta miques una propietat de la Companyia.

Es va aixecar per sortir.

—Començarem a ficar l’aire en ampolles.

L’enginyer va supervisar la transferència d’aire comprimit dels grans tancs del Nostromo a uns recipients més petits, portàtils, que poguessin portar-se en la naveta.

—És tot? —va replicar la Ripley quan el Parker es va recolzar cansadament contra la paret.

—Tot el que podem portar.

Amb un posat, va indicar els recipients.

—Potser no sembla gaire, però està molt comprimit. Suficient aire extra per donar-nos un bon marge.

Després va somriure.

—Magnífic. Una mica de menjar artificial, els motors en marxa i sortim d’aquí.

Després es va detenir, davant un pensament sobtat:

—Jones! On és el Jones?

—Qui sap? —va respondre el Parker, indubtablement poc interessat en el parador del gat.

—L’última vegada que el vaig veure estava ensumant el cos de l’Ash —va dir la Lambert.

—Vés a veure si el trobes. No vull deixar-lo. Encara som massa humans per a això.

La Lambert va llançar una dura mirada a la seva companya.

—Ni ho somiïs. No vull anar sola a cap lloc d’aquesta nau.

—Sempre m’ha desagradat aquell maleït gat —va remugar en Parker.

—No importa —els va dir la Ripley—. Jo aniré. Vosaltres carregueu l’aire i els aliments.

—Em sembla bé —va assentir la Lambert.

Ella i en Parker van aixecar els recipients d’oxigen i es van encaminar cap a la naveta de rescat.

La Ripley va avançar cap al menjador. No va haver de buscar gaire el gat. Després de donar la volta al menjador i d’assegurar-se que no havia tocat el cos decapitat de l’Ash, enfilà cap al pont. Allà va trobar al Jones. S’havia estirat sobre el tauler del Dallas, on estava rentant-se, amb aire avorrit.

La Ripley li va dedicar un somriure.

—Jones, ets afortunat.

Pel que sembla, el gat no va estar d’acord. En estendre la mà cap a ell, el Jones va saltar àgilment del tauler i es va allunyar llepant-se. Ella es va inclinar i va anar darrera d’ell, amb veu i posats acaronadors.

—Vine, Jonsy! No ho facis difícil. Ara no toca. Els altres no t’esperaran.

—Quanta teca creus que ens hem d’endur? —va dir la Lambert deixant d’apilar caixes, contemplant al Parker i passant-se una mà pel rostre per retirar-se els cabells.

—Tota la que puguem. Seria contraproduent fer dos viatges.

—Per descomptat.

Llavors es va girar per arranjar la pila que havia fet. Una veu va sonar pel comunicador obert.

—Som-hi, Jonsy, vine aquí! Vine, moix, vine amb la mama, gatet.

El to de la Ripley era suau i acaronador, però la Lambert va poder notar la seva exasperació continguda.

En Parker va sortir tambalejant-se de l’armari del rebost número 2, ocult sota una doble braçada d’aliments. La Lambert continuava triant caixes, i a voltes canviava una per una altra. La idea de menjar aliments artificials crus no processats resultava molt poc encoratjadora: a la minúscula nau no hi havia auto-xef. Aquell aliment cru podia mantenir-los amb vida, però això era tot, i ella volia seleccionar el millor que hi hagués.

La Lambert no va notar una feble llum vermella en el rastrejador que hi havia allà a prop.

—Va home! Jonsy.

El Jones, indignat, es resistia, però la Ripley l’havia atrapat fermament pel coll. I les seves manotades no li van evitar pas ser aixecat sense cerimònies, i introduït en la seva caixa de viatge pressuritzada.

La Ripley la va engegar.

—Així. Ara respira la teva olor reciclada durant una estona.

Els dos llançaflames estaven fora del rebost. En Parker es va agenollar amb cura i va intentar plegar el seu. Es va inclinar massa i una bona part de les caixes alineades va caure dels seus braços.

—Casu’m l’olla!

La Lambert va deixar d’arrenglerar caixes i va mirar des de darrere de les portes de l’armari del rebost.

—Què et passa?

—Res. He volgut carregar massa d’un sol cop, això és tot.

—Tu, afanya’t.

—Ja vaig. Conserva la sang freda.

La llum vermella del rastrejador es va tornar de sobte d’un carmesí brillant, i simultàniament va començar a sonar. El Parker va deixar caure els seus paquets, va contemplar el rastrejador i va aixecar el seu llançaflames. Va cridar precipitadament a la Lambert.

—Sortim d’aquí!

També ella havia sentit el soroll.

—Ara mateix.

Alguna cosa va produir un so diferent, darrere d’ella. Es va girar i va proferir un crit quan una mà la va agafar sobtadament. L’ésser estrany encara estava sortint del respirador.

La Ripley va sentir el crit pel comunicador obert al pont, i es va quedar glaçada.

En Parker va tornar a mirar dins de l’armari del rebost, i va estar a punt de tornar-se boig quan va veure el que l’alien estava fent. En Parker no podia atacar-lo amb el llançaflames sense cremar la Lambert. Brandant l’incinerador com una massa, va carregar cap a dins de l’armari del rebost.

—Maleït…!

L’alien va deixar caure la Lambert. Ella va quedar immòbil al terra, en el moment en què el Parker li descarregava a l’estrany ésser un sòlid cop amb el llançaflames. L’alien no va parpellejar. L’enginyer hauria pogut esquerdar la paret del cop.

Va intentar ajupir-se per evitar el contraatac, però va fallar. D’un sol cop, l’alien li va trencar el clatell, matant-lo instantàniament. L’alien es va girar llavors cap a la Lambert. La Ripley encara no s’havia mogut. Apagats crits li arribaven pel comunicador. Eren de la Lambert, i aviat van cessar. Després, va regnar el silenci.

La Ripley va parlar davant del seu micròfon:

—Parker! Lambert!

Va esperar una resposta, gairebé sabent que no li arribaria cap. I així va ser; el significat del continu silenci aviat va entrar en el seu cervell. Estava sola. Probablement hi havia tres éssers vius a la nau: l’alien, en Jones i ella mateixa. Però havia d’assegurar-se.

Això significava deixar sol al Jones. Volia fer-ho, però el gat havia sentit els crits i estava miolant frenèticament. Feia massa soroll.

La Ripley va arribar sense dificultats al pont B, agafant el seu llançaflames amb ambdues mans. Davant es trobava l’armari del rebost. Hi havia certa possibilitat de què l’alien hagués deixat enrere un dels companys, incapaç de maniobrar amb dos cossos pels estrets conductes. També cabia la possibilitat de què algú encara estigués amb vida.

La Ripley va espiar pel brancal del rebost. Pel que quedava, va comprendre que l’alien havia aconseguit ficar per la força a les seves dues víctimes pel respirador.

De sobte es va trobar corrent, corrent. A cegues, gairebé bojament, sense pensar en res. Les parets semblaven allargar-se tractant de detenir-la, de fer més lenta la seva carrera, però res podia detenir la seva boja fugida. Va córrer fins que va sentir rebentar els seus pulmons. Es va recordar del Kane i de la criatura que havia madurat dins d’ell, prop dels seus pulmons. Això, al seu torn, li va fer pensar en el seu enemic.

Totes aquestes idees li van retornar la capacitat de pensar. Tractant de prendre aire, gairebé es va detenir i va contemplar el que l’envoltava. Havia corregut al llarg de la nau. Ara es trobava sola, al mig de la sala de màquines.

Va sentir alguna cosa, i va deixar de respirar. El so es va repetir i ella va deixar escapar un cautelós sospir. Era un so familiar, humà. Era un so de plor.

Encara abraçant el llançaflames, va caminar lentament al voltant de la cambra fins a arribar a la font del so. Es va trobar sobre la tapa d’una escala, un disc rodó de metall. Sense apartar la seva atenció de la cambra ben il·luminada al seu voltant es va agenollar i va obrir l’escotilla. Una escala descendia, gairebé en mig de les tenebres.

La Ripley va descendir, temptejant les parets, fins que va posar els peus en un lloc ferm. Llavors va activar la seva barra de llum: es trobava en una petita cambra de manteniment. La seva llum va il·luminar recipients de plàstic i eines rarament fetes servir. També va trobar ossos, amb trossos de carn encara units.

Va sentir que se li posava la carn de gallina en caminar sobre fragments de roba, sang coagulada i les restes d’una bota. Al llarg de les parets hi havien coses estranyes.

Alguna cosa es va moure en la tenebra. La Ripley es va donar la volta i va aixecar el canó del llançaflames, mentre la seva llum buscava el que s’havia mogut.

Un gegantesc capoll penjava del sostre, una mica a la seva dreta; semblava una hamaca transparent teixida amb un material blanc sedós. I es gronxava.

Amb el dit tibant al gallet del llançaflames, la Ripley es va apropar; el raig de llum li va mostrar al capoll gairebé transparent. Dins hi havia un cos: en Dallas.

De sobte, els ulls es van obrir i van enfocar la Ripley. Els llavis es van separar, formant paraules. Ella es va apropar, al mateix temps horroritzada i fascinada.

—Mata’m… —va murmurar-li a la Ripley.

—…Què t’ha fet?

En Dallas va provar de parlar novament, i no ho va aconseguir. El seu cap es va inclinar lleugerament cap a la seva dreta. La Ripley va fer girar la seva llum i la va aixecar lleugerament. Allà penjava un segon capoll, diferent del primer en textura i en color. Era més petit i fosc. La cara semblava haver format una petxina gegant. Encara que la Ripley no ho sabés, semblava l’urna trencada i buida de la nau abandonada.

—Aquest és en Brett.

La Ripley va tornar la llum als llavis del Dallas.

—Et trauré d’aquí —va prometre la Ripley plorant—. Farem funcionar l’autometge, et portarem…

Es va interrompre, incapaç de continuar. Estava recordant l’analogia feta per l’Ash, d’una vespa i una aranya. Les cries vives alimentant-se del cos paralitzat de l’aranya, creixent, conscient del que estava ocorrent però…

D’alguna manera, va aconseguir treure’s del damunt aquella horrible línia de pensaments que la conduïa a la bogeria.

—Què puc fer?

El mateix murmuri enfollit:

—Mata’m.

La Ripley el va contemplar; per fortuna, els ulls s’havien tancat, però els llavis encara tremolaven, com preparant un crit. La Ripley pensava que no podria pas suportar aquell crit.

El canó del llançaflames es va aixecar, i la Ripley va prémer convulsivament el gallet. Una descàrrega va embolicar el capoll i al que havia estat el Dallas. Tot es va quedar mut. Després la Ripley va llançar una altra descàrrega contra tot el compartiment, que es va omplir de flames.

En aquell moment, la Ripley ja estava pujant per l’escala, sentint la calor abrasar les seves cames.

La Ripley va treure el cap a la cambra de màquines. Encara estava desert. El fum va envoltar-la, fent-la tossir. Va sortir d’allà; amb el peu va tornar a posar la tapa en el seu lloc, deixant una escletxa per tal de què l’aire arribés al foc. Després va avançar resoltament cap al cubicle de control de la sala de màquines.

Aparells i controls funcionaven pacientment de manera interna, tot esperant que se’ls ordenés què fer. En un tauler en particular, els interruptors estaven en vermell. La Ripley els va estudiar, va recordar certes freqüències i va començar a desconnectar els interruptors, d’un en un.

Un interruptor doble jeia protegit sota una coberta. Ella el va contemplar un moment, després va retrocedir i el va deixar anar, amb la culata del llançaflames el va moure tot encenent el doble control.

Va haver d’esperar una eternitat fins que les sirenes van començar a udolar. Una veu va cridar des d’intercomunicació i la Ripley va fer un salt, fins que va reconèixer la veu de Mare.

ATENCIÓ! ATENCIÓ!

«Les unitats de refredament dels motors d’hiper-impuls no estan funcionant. Les cobertes no estan funcionant. Els motors se sobrecarregaran en quatre minuts, cinquanta segons; quatre minuts, cinquanta segons».

La Ripley estava a la meitat del corredor B quan es va recordar del Jones. El va trobar miolant contínuament enfront del micròfon, tranquil i solitari a la seva caixa pressuritzada, entre el pont i el nivell B. La Ripley el va aixecar i va córrer amb la caixa picant-li a les cames rumb de la naveta, amb el llançaflames assegurat a sota de l’altre braç.

Va donar la volta a l’última corba que conduïa a la naveta de salvament. De sobte dins de la seva caixa el Jones va esbufegar i els pèls del seu llom es van posar de punta. La Ripley es va detenir i va contemplar fascinada el pany obert. Uns sons de metall destrossat van arribar fins a les seves oïdes.

L’alien estava dins de la naveta.

Deixant al Jones fora de perill a l’escala del nivell B, la Ripley va córrer de tornada a la sala de màquines. El gat va protestar amb totes les seves forces pel seu nou abandó.

Mentre ella corria fins a l’allotjament del motor, una veu pacient i tranquil·la va omplir l’habitació:

—Atenció! Les màquines estaran sobrecarregades en tres minuts vint segons.

En entrar al cubicle, una paret ardent la va fer enrere. El fum dificultava la visió. La maquinària semblava queixar-se grinyolant agudament al seu al voltant; ella va intentar eixugar-se la suor que perlava el seu front. D’alguna manera va aconseguir localitzar el tauler de control a través del fum; es va obligar a recordar la seqüència apropiada i tornar a apagar els interruptors que havia encès uns moments abans. Les sirenes continuaven amb el seu lament.

—Atenció! Les màquines es sobreescalfaran en tres minuts. Les màquines es sobreescalfaran en tres minuts.

Badant la boca a la recerca d’aire, la Ripley es va recolzar contra la paret calenta, en oprimir un botó.

—Mare, he posat a tota potencia les unitats refrigerants!

—Massa tard per a acció correctiva! El nucli d’impuls ha començat a fondre’s. Reacció irreversible en aquest punt. Esclat intern incipient, seguit per sobreescalfament incontenible i subsegüent detonació. Les màquines esclataran en dos minuts cinquanta-cinc segons.

A la Ripley Mare sempre li havia semblat reconfortant. Ara la veu de la computadora estava buida d’antropomorfismes, implacable com el temps que anava comptant.

Ofegant-se i amb la gola cremant, la Ripley va sortir fent tentines del cubicle; les sirenes semblaven riure histèricament dins del seu cervell. «Atenció! Les màquines esclataran en dos minuts!», va anunciar Mare per un altaveu de la paret.

El Jones estava esperant-la a l’escala. Ara estava tranquil; s’havia esplaiat miolant. La Ripley va avançar mig entrebancant-se cap a la naveta de socors, arrossegant la caixa amb el gat, d’una manera que ni ella mateixa hauria pogut explicar, mantenint llest el llançaflames. Per un moment va pensar que una ombra s’havia mogut darrere, i es va donar volta, però aquesta vegada era una ombra i res més.

La Ripley va vacil·lar al corredor, sense saber què fer i terriblement esgotada, però una veu es va negar a deixar-la descansar:

«ATENCIÓ! LES MÀQUINES EXPLOTARAN DINS DE NORANTA SEGONS!»

Deixant al terra la caixa del Jones, la Ripley va abraçar el llançaflames amb ambdues mans, i va córrer cap a la naveta.

Estava buida.

La Ripley es va girar, va tornar a córrer pel corredor i va agafar la caixa del gat. No es va materialitzar res per desafiar-la.

«ATENCIÓ LES MÀQUINES EXPLOTARAN DINS DE SEIXANTA SEGONS!»

Va anunciar Mare amb tota calma. L’irat Jones va anar a espetegar prop del tauler principal quan la Ripley es va deixar caure en el seient del pilot. No hi havia temps de planejar minúcies com la trajectòria o l’angle d’enlairament. Es va concentrar a oprimir un sol botó, que tenia una paraula vermella gravada a sobre:

ENLAIRAMENT.

Els suports de contenció van volar amb petites i còmiques explosions, i va haver-hi un rugit dels motors secundaris, quan la petita nau es va apartar del Nostromo.

Les forces G van semblar estripar a la Ripley mentre lluitava per asseure’s. Les forces G aviat s’esvairien, quan la naveta de socors hagués sortit del camp d’hiperatracció del Nostromo i s’apartés en diagonal, prenent la seva pròpia ruta, per l’espai.

La Ripley va acabar de lligar-se; després es va permetre respirar profundament l’aire net de la nau. Veritables udols van penetrar en el seu cervell esgotat. Des del seu lloc, amb prou feines va poder tocar la caixa amb el gat. El seu cap es va inclinar sobre la caixa i les llàgrimes van brollar dels seus ulls enrogits pel fum en estrènyer-la contra el seu pit.

La seva mirada es va fixar en la pantalla que donava cap a enrere. Un minúscul punt de llum va convertint-se silenciosament en una majestuosa bola de foc que anava creixent, traient tentacles de metall retorçat i plàstic estripat. Va anar esvaint-se, i llavors va ser seguida per una bola de foc molt més gran, en explotar la refineria. Dos mil milions de tones de gas i maquinària vaporitzada van omplir el cosmos enfosquint la visió de la Ripley fins que, per fi, van començar a esvair-se.

La sacsejada va arribar a la naveta poc després, quan el gas sobreescalfat va passar per sobre d’ella. Quan la nau va haver recobrat l’equilibri, la Ripley es va deslligar i va anar a la part posterior de la petita cabina. Des d’allà va mirar per una escotilla posterior. El seu rostre es va banyar amb una llum ataronjada fins que es va esvair l’últim dels globus de foc.

Finalment, la Ripley es va donar la volta. El Nostromo, els seus companys, tot havia deixat d’existir, eren no res, en aquell moment de quietud i solitud, això la va afectar més del que mai hauria pensat. La condició definitiva d’allò era difícil d’acceptar, el coneixement de què ja no existien com a components, per molt insignificants que fossin, d’un gran univers. Ni tan sols com a cadàvers, senzillament eren un NO.

La Ripley no va veure l’enorme mà que s’estirava cap a ella sortint de l’amagatall de les ombres profundes, però el Jones sí la va veure. I va proferir un fort miol. La Ripley va girar sobre si mateixa, i es va trobar al davant la criatura, que havia estat a la naveta tot aquell temps.

El seu primer pensament va ser el llançaflames. Jeia a sobre del pont al costat de l’alien acotat. Desesperadament, la Ripley va buscar espai per retrocedir. Al seu costat hi havia un minúscul armari. La seva porta s’havia obert amb la vibració del gas en expansió. La Ripley va començar a avançar, de costat, cap a ell.

La criatura va començar a aixecar-se quan la Ripley es va moure. La Ripley va saltar cap a l’armari i es va llançar cap a l’interior, mentre la seva mà buscava desesperadament el pestell. En caure dins, el seu pes va fer que la porta es tanqués darrera d’ella amb estrèpit.

Hi havia una llumenera a la porta. La Ripley es va trobar pràcticament de nassos contra ella dins l’armari buit. Fora, l’alien va posar el seu cap al costat de la finestreta, mirant a l’interior gairebé amb curiositat, com si la Ripley estigués exhibint-se en una gàbia. La Ripley volia cridar, però no va ser pas capaç. El crit va morir a la seva gola. Tot el que va poder fer va ser contemplar amb ulls desorbitats l’aparició que, al seu torn, la mirava. L’armari no estava segellat, i un so característic va arribar a la Ripley des de fora. Sorprès, l’ésser estrany va deixar l’escotilla per inspeccionar la causa de l’estrany soroll. Es va ajupir i va aixecar la caixa del gat, fent que el Jones esbufegués en un to més alt.

La Ripley va picar amb tots dos punys el vidre, tractant de distreure l’atenció de la criatura, per què deixés l’indefens animalet. La seva tàctica va resultar. En un segon, l’ésser estrany va estar de tornada davant del vidre. La Ripley es va quedar gelada, i el ser va tornar a la seva tranquil·la inspecció de la caixa del Jones.

La Ripley va iniciar una recerca frenètica en aquell lloc confinat. Poca cosa hi havia allà dins, excepte el seu propi vestit pressuritzat. Movent-se ràpidament malgrat que les seves mans tremolaven, la Ripley va aconseguir posar-se’l.

Fora, l’alien estava sacsejant la caixa del gat, com si es tractés d’un experiment. El Jones xisclava pel diafragma de la caixa. La Ripley havia entrat a mitges dins del vestit estanc quan l’alien va llançar la caixa al terra. Va rebotar, però va romandre d’una peça. Recollint-la de nou, l’alien la va llançar contra una paret. Fora de si, en Jones udolava contínuament. Per la força, l’ésser va ficar la caixa en una escletxa entre dos conductes exposats i va començar a colpejar-la, mentre el Jones lluitava per escapar, esbufegant i escopint.

Col·locant-se el casc, la Ripley va aconseguir assegurar-lo. No hi havia ningú allà per ajudar-la a verificar. Si els segells havien quedat mal fixats, aviat ho descobriria. D’un toc va activar el respirador, i el vestit es va omplir de vida.

La Ripley va lluitar per fer una última recerca dins de la guixeta. No hi havia res semblat a un làser, i de tota manera no l’hauria pogut usar. En un llarg corró de metall, en llevar-li la seva capa protectora de cautxú, va veure un extrem agut. No era una gran arma, però li va donar una mica de confiança, que era més important encara.

Respirant profundament, va ajustar amb lentitud la porta i després d’una puntada de peu la va acabar d’obrir. L’alien es va girar per encarar-se amb l’armari, i va rebre l’atac de la llança de metall al bell mig del cos. La Ripley havia corregut amb tot el seu pes darrera de l’arma, que va penetrar profundament. L’ésser estrany va aferrar el corró, mentre un fluid groc començava a brollar, borbollejant violentament en fer contacte amb el metall.

La Ripley va fer un bot cap a enrere, i va aconseguir aferrar-se a un suport mentre que amb l’altra mà buscava una sortida d’emergència.

Va obrir l’escotilla posterior. Instantàniament, tot l’aire de la nau i tot el que no estigués assegurat per cables va ser absorbit per l’espai exterior. L’ésser estrany va passar volant al costat d’ella; amb reflexos inhumans, va buscar alguna cosa que sobresortís i va agafar-se a la cama de la Ripley, per sobre del turmell.

La Ripley es va trobar penjant parcialment de l’escotilla, mentre donava desesperades puntades de peu a aquell ésser que s’aferrava la seva cama. No la deixaria anar. Hi havia una palanca propera a la sortida d’emergència, i ella la va baixar. L’escotilla es va tancar amb estrèpit, deixant-la dins amb l’estrany fora.

L’àcid va començar a fer escuma al llarg de l’escotilla, brollant del membre aixafat del ser que aferrava el seu turmell.

Lluitant per avançar, la Ripley va examinar el tauler, va trobar els interruptors que activaven els motors secundaris, i va prémer diversos botons.

Prop de la proa de la naveta de socors, una energia incolora va brollar cap a endavant. Incendiat, l’ésser estrany va caure de la nau. En el moment en què es va deixar anar, l’àcid va deixar de fluir.

La Ripley va observar nerviosament les bombolles que continuaven, però hi havia hagut poca emissió, i finalment es va detenir. Va maniobrar amb el petit tauler de l’ordinador i va esperar les dades:

DANYS A L’ESCOTILLA POSTERIOR: DUBTOSOS.

ANÀLISI: PETITA REDUCCIÓ DEL CASC.

INTEGRITAT DE LA NAU NO COMPROMESA.

CAPACITAT DE CONTINGUT ATMOSFÈRIC NO REDUÏDA.

SEGELLADOR SUFICIENT PER COMPENSAR.

OBSERVACIÓ: REPARI LA SECCIÓ DANYADA QUAN ARRIBI A DESTINACIÓ.

L’ESTAT DEL CASC SERÀ INSPECCIONAT.



La Ripley va deixar escapar un crit, i després va retrocedir per veure l’escotilla posterior. Una forma fumejant que es debatia anava allunyant-se de la nau. Trossos de carn calcinada s’escampaven al seu voltant. Per fi l’organisme increïblement resistent va sucumbir a les lleis de la pressió diferencial i l’ésser estrany va anar inflant-se fins a esclatar, enviant petites partícules en totes direccions. Per fi inofensius, els fragments van anar perdent-se de vista.

La Ripley no hauria pogut dir que estava alegre. Hi havia arrugues al seu rostre, i un lloc buit en el seu cervell que anul·lava aquesta possibilitat. Va aconseguir relaxar el seu cos, i reclinar-se al seient del pilot.

Un toc a diversos botons repressuritzà la cabina. La Ripley va obrir la caixa del Jones. Amb aquesta meravellosa facilitat comuna a tots els gats, el Jones ja havia oblidat l’atac. Es va arraulir a la falda de la Ripley i després va tornar a asseure’s. Finalment es va enroscar, satisfet i va començar a roncar. La Ripley li va donar copets amb la mà, mentre dictava a la gravadora de la nau.

«Haig d’arribar a la frontera, d'aquí a quatre mesos, si fa o no fa. Amb una mica de sort, la xarxa de balisses recollirà el meu S.O.S. i donarà l’alarma. Tindré una declaració preparada per als mitjans de comunicació, i lliuraré una còpia triplicada oculta en aquest lloc amb alguns comentaris de cert interès per a les autoritats, concernents a certes mesures de la Companyia».

«Parla Ellen Ripley, nombre d’identitat W5645022460H, funcionaria, única supervivent del remolcador comercial Nostromo, que signa la present».

Amb el polze, la Ripley va apagar la gravadora. Hi havia quietud a la cabina, per primera vegada en molts dies. Li va semblar gairebé impossible poder descansar. Va tenir esperances de no somiar.

La mà de la Ripley va acariciar la pell ataronjada del Jones, i després va somriure:

—Vine, gatet… anem-nos a dormir…

FI





ALAN DEAN FOSTER (18 de novembre 1946) és un escriptor estatunidenc, amb una extensa obra de fantasia i ciència-ficció. És especialment prolífic en les seves novel·litzacions de guions de cinema i televisió, com Star Trek, Star Wars, Alien o Terminator.

Actualment resideix a Prescott, Arizona, amb la seva dona, també coneguda per les seves novel·litzacions i guions de cinema. Foster és graduat en Ciències Polítiques i té un màster en Belles Arts per la Universitat de Califòrnia, Los Angeles.





Notes


[1] Aquells que es fan aprofitant el pes del propi cos com per exemple les flexions. [Torna]



[2 ] Persona que s’indueix un estat alterat de consciència mitjançant l’ús de narcòtics o tranquil·litzants. [Torna]



[3] En astronomia, ofereix un mitjà indirecte d’esbrinar la naturalesa d’un astre per mitjà de la comparació de matèries conegudes. Així, es pot determinar la posició des de l’espai a la vertical del planeta en qüestió. [Torna]



[4] La precessió és el moviment semblant al que realitza la part superior d’un giroscopi (o d’una trompa) al girar quan el seu eix instantani de rotació (CIR). [Torna]



[5] La riolita (del grec ῥεῖν ‘escolar-se, fluir’ i λίθος ‘pedra’), també coneguda amb el nom de liparita, és una roca ígnia volcànica que es produeix per la violenta sortida a l’exterior de la Terra de magma. [Torna]



[6 ] És un determinat tipus de codi informàtic que respon a determinades característiques de programació. [Torna]



[7] Un plòter és una màquina impressora que s’utilitza juntament amb l’ordinador i imprimeix en forma lineal. [Torna]



[8] En forma d’ametlla. [Torna]



[9 ] La dina és la unitat de mesura de força en el sistema CGS. El seu símbol és ‘dyn’. Es defineix com la força que aplicada a una massa d’un gram li comunica una acceleració d’un centímetre per segon o gal, anomenat també Galileu. [Torna]



[10] En el context vol dir gegantesc i fa referència a l’imaginari país de Brobdingnag habitat per gegants. És una referència a l’obra de J. Swift Els viatges de Gulliver. [Torna]



[11] En l’original anglès: travois. Es tracta d’una llitera triangular originària dels nadius americans, on dues puntes arrosseguen per terra mentre que la punta restant s’estira a mà o es lliga a un cavall. [Torna]



[12] En l’original es refereix al Cradle’s cat (literalment «Bressol del gat»). És un joc molt popular al Regne Unit practicat principalment per nenes. Consisteix en anar-se passant uns fils que envolten les mans a una companya fent diverses formes geomètriques com aspes i quadrats. [Torna]



[13] Mot derivat de Xenologia. La Xenologia es la disciplina que es dedica a la investigació de la vida extraterrestre. [Torna]



[14] Material no conegut encara que forma part del món imaginari d’Alien. Suposadament, seria una mena de niló però més fort. [Torna]



[15] A l’antic circ romà era el gladiador que anava armat amb una xarxa i sovint amb un trident. [Torna]





