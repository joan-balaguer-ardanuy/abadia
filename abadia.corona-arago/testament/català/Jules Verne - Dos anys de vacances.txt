Quinze nens de 8 a 13 anys, alumnes d’una escola de Nova Zelanda, emprenien una breu però fascinant travessia pel Pacífic. Es van embarcar per passar la seva primera nit a bord, mentre la tripulació és a terra. Misteriosament es deixen anar les amarres de la goleta i aquesta és arrossegada cap a alta mar per una tempestat que els porta a la vora del naufragi. Per fi, el vaixell encalla a la platja d’una illa deserta. Verne amb la seva imaginació i gran amenitat, ens narra l’odissea d’aquests nens que es veuen enfrontats a una lluita constant per sobreviure, organitzar-se, solucionar problemes i antagonismes i, finalment, trobar perillosos bandits que amenacen les seves vides.





Jules Verne





Dos anys de vacances


Viatges extraordinaris - 32



ePUB v0.9

Reynus 01.03.22





Títol original: Deux ans de vacances

Jules Verne, 1888

Traducció: Joan Valls, 1983

Edició digital: Reynus (v0.9)

ePUBCat base r1.3





I


La tempesta. — Un schooner desemparat. — Quatre nois al pont de l’Sloughi.— El pal de messana a bocins. — Visita a l’interior del iot. — El grumet mig estrangulat. — Una onada pel cantó de popa. — La terra a través de les boires matinals. — El banc de roques.



Durant la nit del 9 de març de 1860, els núvols, confonent-se amb la mar, limitaven l’abast de la vista a unes poques braçades.

Damunt d’aquesta mar desmuntada amb ones que rompien projectant lluentors lívides, un bastiment lleuger fugia a veles plegades.

Era un iot de cent tones, un schooner, nom que a Anglaterra i a Amèrica hom dóna a les goletes.

Aquest schooner s’anomenava Sloughi i s’hauria buscat inútilment aquest nom al quadre de popa, car un accident, cop de mar o col·lisió, l’havia arrencat parcialment per sota del coronament.

Eren les onze de la nit. En aquella latitud, al començament del mes de març, les nits encara són curtes. Les primeres blancors del dia no havien d’aparèixer fins prop de les cinc de la matinada. Però els perills que amenaçaven l’Sloughi serien menys grans quan el sol il·luminaria l’espai? ¿No continuaria encara, el fràgil bastiment, a la mercè de les onades? Ben segur. Només l’apaivagament de la maregassa, la calma de les ràfegues podien salvar-lo del més esfereïdor dels naufragis, aquell que es produeix en ple oceà, lluny de tota terra sobre la qual els supervivents trobarien salvació!

A la banda de popa de l’Sloughi, tres xicots joves, un de catorze anys i els altres dos de tretze i, a més, un grumet d’una dotzena d’anys, de raça negra, estaven aferrats a la roda del governall. Reunien les seves forces per tal de parar les embranzides que amenaçaven de llançar el iot de través; feina dura i pesada, car la roda girava, malgrat els esforços dels nois, i hauria pogut fer-los saltar per la borda. I, fins i tot, abans de la mitja nit, un paquet tan gros d’aigua colpejà el costat del vaixell que fou un miracle si el timó no quedà desmuntat.

Els xicots que, amb el cop, havien estat girats a terra, pogueren aixecar-se tot d’una.

—Marxa el timó, Briant? —va preguntar un d’ells.

—Sí, Gordon —respongué Briant que havia tornat a ocupar el seu lloc i conservat tota la seva sang freda.

Després, adreçant-se al tercer:

—Aguanta fort, Doniphan —afegí—, i no perdem coratge!… Recordem-nos dels altres que també hem de salvar.

Aquestes quantes frases havien estat pronunciades en anglès, encara que l’accent de Briant denotava un origen francès. Aquest darrer, girant-se cap al grumet, digué:

—No t’has fet mal, Mokó?

—No, senyor Briant —respongué el grumet—. Sobretot mirem de mantenir el iot per damunt de les ones, en cas contrari, podem enfonsar-nos a pic.

En aquest moment, la porta de l’escotilla de l’escala que conduïa al saló del schooner, s’obrí d’una revolada. Dos capets aparegueren a nivell de la coberta juntament amb la bona cara d’un gos, del qual se’n sentiren els lladrucs.

—Briant! Briant! —va cridar un nen de nou anys—. Què passa?

—Res, Iverson, res! —replicà Briant—. Torna-te’n a baix amb Dole… i ben de pressa!

—És que tenim molta por —afegí l’altre nen que era ui> xic més petit.

—I els altres? —preguntà Doniphan.

—Els altres, també —replicà Dole.

—Au! torneu tots a baix! —respongué Briant—. Tanqueu-vos, amagueu-vos sota els llençols, tanqueu els ulls, i ja no tindreu por! No hi ha cap perill!

—Atenció! una altra onada —cridà Mokó.

Un cop violent aürtà el darrera del iot. Aquesta vegada l’aigua no va embarcar, per sort, car si hagués penetrat per la porta de l’escotilla, el iot molt apesantit no hauria pogut aixecar-se de la maregassa.

—Torneu a baix, d’una vegada! —cridà Gordon—. Baixeu o haureu d’haver-vos-les amb mi!

—Apa, menuts, baixeu! —afegí Briant amb un to més amistós.

Els dos capets desaparegueren al moment en què un altre noi, que acabava de mostrar-se a l’enquadrament de l’escoti-11a, deia:

—No ens necessites, Briant?

—No, Baxter —respongué Briant—. Cross, Webb, Service, Wilcox i tu, quedeu-vos amb els petits! Aquí dalt amb quatre n’hi ha prou!

Baxter va tancar la porta per dintre.

—Els altres també tenen por! —havia dit Dole.

Però, és que no hi havia més que nois a bord d’aquest schooner endut per l’huracà? Sí, només uns quants nois! ¿I quants eren? Quinze, si comptem Gordon, Briant, Doniphan i el grumet. En quines circumstàncies s’havien embarcat? Aviat ho sabrem.

I ni un sol home a bord del iot? ¿Ni un capità per a comanar-lo? Ni un mariner per ajudar a les maniobres? ¿Ni un timoner per a governar enmig d’aquesta tempesta? No! Ni un!

Així, doncs, ningú, a bord, hauria pogut dir quina era la posició exacta de l’Sloughi damunt d’aquell oceà!… I quin oceà! El més gran de tots! Aquest Pacífic que s’estén sobre dues mil llegües d’amplària, des de les terres d’Austràlia i de Nova Zelanda fins al litoral d’Amèrica del Sud.

Què havia succeït? La tripulació del schooner havia desaparegut en alguna catàstrofe? ¿Els pirates de Malàsia els havien raptat, deixant a bord només uns passatgers joves, lliurats a ells mateixos, el més gran dels quals tenia catorze anys a penes?

Un iot de cent tones exigeix, almenys, un capità, un contramestre, cinc o sis homes i, d’aquest personal, indispensable per a la maniobra, no quedava més que el grumet!… Finalment, d’on venia aquest schooner, de quins paratges d’Australàsia o de quins arxipèlags d’Oceania i des de quant de temps i quin era el seu destí? A aquestes preguntes que tot capità hauria fet si hagués trobat l’Sloughi en aquelles mars llunyanes, aquests nois haurien pogut respondre, però ni hi havia cap vaixell en vista, ni cap d’aquests transatlàntics els itineraris dels quals s’entrecreuen en les mars oceàniques, ni cap d’aquells bastiments de comerç, de vapor o de vela, que Europa i Amèrica envien a centenars vers els ports del Pacífic.

I fins en el cas que un d’aquests bastiments, tan potents per llur màquina o llur aparellatge de veles, s’hagués trobat per aquells tocoms, enfeinat lluitant contra la tempesta, no hauria pogut socórrer el iot que la mar feia botar com una pilota, com una desferra!

Mentrestant Briant i els seus camarades vetllaven, tan bé com podien, per tal que el schooner no s’abalancés per una borda o per l’altra.

—Què podem fer? —digué, aleshores, Doniphan.

—Tot el que serà possible per a salvar-nos, ajudant Déu! —respongué Briant.

Això deia el pobre xicot i amb prou feines si l’home més enèrgic hauria pogut conservar alguna esperança!

En efecte, la tempesta redoblava la seva violència. El vent que bufava era vent de llamp, com diuen els mariners, i la dita és ben encertada car l’Sloughi corria perill d’ésser llampeguejat pels cops de les ràfegues. A més, des de feia quaranta-vuit hores, mig desarborat, el pal major trencat a quatre peus per sobre del forat que l’aguantava, no s’havia pogut hissar una vela de capejar que hauria permès de governar amb més seguretat. El pal de messana decapitat del seu pal de fletxa, encara s’aguantava, però calia preveure el moment en què, perdudes les cordes que l’atirantaven, cauria damunt de la coberta. A proa, els cassigalls del petit foc bategaven amb detonacions comparables a les d’una arma de foc. L’única vela que restava, era la de messana que amenaçava d’estripar-se, car aquells xicots no havien tingut prou força per a afluixar el darrer plec i disminuir-ne la superfície. Si passava això, el schooner no podria ésser mantingut al fil del vent, les ones l’abordarien a través, capbussaria, aniria a pic i els seus passatgers desapareixerien amb ell dintre l’abisme.

I fins aleshores, ni una illa havia estat assenyalada enfora mar, ni un continent no havia aparegut per l’est! Costejar és una eventualitat terrible i, no obstant això, aquells xicots l’haurien temut menys que les furors d’aquesta mar inacabable. Un litoral, fos el que fos, amb els seus baixos fons, els seus rompents, els formidables cops de maregassa que poden assaltar-lo, la ressaca que bat les roques sense parar, aquest litoral ells creien que hauria estat la salvació; hauria estat la terra ferma, en lloc d’aquest oceà a punt d’obrir-se sota els seus peus!

Cercaven, doncs, si veien alguna llum vers la qual poder fer cap…

Cap lluïssor no es presentava enmig d’aquella nit profunda!

De cop, cap a la una de la matinada, un espetec esfereïdor va dominar els xiulets de les ràfegues de vent.

—El pal de messana, s’ha trencat! —cridà Doniphan.

—No —respongué el grumet—, és la vela que s’ha arrencat de les seves cordes!

—Hem de desfer-nos-en! —digué Briant—. Gordon, queda’t al timó amb Doniphan, i tu, Mokó, vine a ajudar-me!

Si Mokó en la seva qualitat de grumet devia tenir alguns coneixements de nàutica, Briant no n’estava desproveït del tot. Ja havia travessat l’Atlàntic i el Pacífic, quan havia vingut d’Europa a Oceania ja s’havia familiaritzat, per poc que fos, amb les maniobres d’un vaixell. Això explica per què els altres nois, que no hi entenien gens, havien hagut de refiar-se de Mokó i de Briant per a dirigir el schooner.

En un instant, Briant i el grumet, s’havien adreçat ardidament cap a la part del davant del iot. Per tal d’evitar que el vent pogués fer-lo posar de través, calia desembarassar-se de la messana a tot preu. La vela formava com una bossa en la seva part inferior i feia inclinar el vaixell fins al punt d’arriscar la tombada. Si això succeïa, ja no podria tornar a elevar-se, a menys de tallar l’arbre de messana arran, després d’haver romput els seus tirants metàl·lics; i com podrien, uns nois tot sols, arribar a bon terme?

En aquestes condicions, Briant i Mokó, donaren proves d’una traça remarcable. Ben resolts a conservar tanta vela com fos possible, a fi de mantenir l’Sloughi amb vent de popa mentre durés la borrasca, aconseguiren abaixar la corda de la verga a quatre o cinc peus damunt de coberta. Els bocins de la messana tallats amb ganivet, els seus cantons inferiors, subjectats per dos traços improvisats, foren amarrats als puntals de les baranes, no sense que els dos intrèpids xicots haguessin estat a punt, vint vegades, d’ésser enduts per les onades.

Amb aquest velam extremadament reduït, el schooner pogué conservar la direcció que seguia des de feia estona. Només amb el casc, ja donava prou pressa al vent per a lliscar amb la rapidesa d’un torpediner. Allò que importava, sobretot, és que pogués desfer-se de l’oneig fugint-ne més ràpidament, a fi de no rebre algun dolent cop de mar per damunt de l’obra viva.

Una vegada fet això, Briant i Mokó retornaren al costat de Gordon i de Doniphan per tal d’ajudar-los a governar.

En aquest moment la porta de la escotilla s’obrí per segona vegada. Un nen va treure el cap; era Jacques, el germà de Briant, tres anys més jove que ell.

—Què vols, Jacques? —li preguntà el seu germà.

—Vine, vine!… —respongué Jacques—. El saló és ple d’aigua!

—És possible? —cridà Briant.

I, precipitant-se cap a l’escotilla, va baixar apressada-ment.

El saló era il·luminat confusament, per un llum que el brandeig del vaixell feia oscil·lar violentament. Amb aquella pobra claror, podia veure’s una dotzena de nois estesos pels divans o les lliteres de l’Sloughi. Els més petits, n’hi havia de vuit a nou anys, arrupits els uns contra els altres, morts de por.

—No hi ha cap perill! —els digué Briant, que volgué tranquil·litzar-los, abans que res—. Nosaltres som ací!… No tingueu por!

Aleshores, passant un fanal encès per sobre el terra del saló, va poder adonar-se que una certa quantitat d’aigua corria d’una punta a l’altra del iot. D’on venia aquesta aigua? Havia penetrat per alguna esquerda del revestiment del casc? Això és el que calia reconèixer.

Més enllà del saló hi havia la cambra gran i, després, el menjador i el recés de la tripulació.

Briant recorregué aquests diversos compartiments i observà com l’aigua no penetrava ni per sota ni per sobre de la línia de flotació. Aquesta aigua, enviada cap endarrera per l’aculada del vaixell, provenia de les quantitats d’aigua de mar embarcades per la proa i que una de les escotilles havia deixat rajar cap a l’interior. Doncs, per aquest cantó, cap perill!

Briant va tranquil·litzar els seus camarades en tornar a passar pel saló i un xic menys inquiet, va tornar al seu lloc prop del timó. El schooner, construït molt sòlidament i revestit feia poc d’un folro de coure, no feia aigua i havia d’estar en mesura de resistir als cops de mar,

Era la una de la matinada. En aquest moment de la nit, enfosquida encara més per l’espessor dels núvols, la borrasca es va desencadenar furiosament. El iot navegava com enfonsat tot ell en un medi líquid. Els crits aguts dels petrells esquinçaven l’aire. Havent-los apercebut, era possible pensar que la terra era propera? No, car sovint, és en força centenars de llegües de les costes. D’altra banda, aquests ocells de la tempesta, impotents per a lluitar contra els corrents aeris, els segueixen, com feia el schooner, al qual cap força humana no hauria pogut deturar-ne la velocitat.

Una hora després, un altra esquinçada es féu sentir a bord. El que quedava de la vela de messana acabava d’estri-par-se i bocins de tela quedaren escampats per l’espai com si fossin enormes gavines.

—Ja no tenim veles! —cridà Doniphan—. I és impossible d’hissar-ne d’altres!

—No hi fa res! —respongué Briant—. Estigues segur que no deixarem de córrer igualment!

—Va ja una resposta —replicà Doniphan—, si és aquesta la teva manera de maniobrar…

—Atenció a les onades del darrera! —digué Mokó—. Lliguem-nos ben fort; altrament se’ns enduran…

El grumet no havia acabat la seva frase quan diverses tones d’aigua entraven per damunt de l’obra viva del vaixell. Briant, Doniphan i Gordon foren llençats contra l’escotilla a la qual assoliren d’aferrar-se. Però el grumet havia desaparegut amb aquella massa d’aigua que havia escombrat l’Sloughi, del darrera fins al davant, arrossegant una part del castellet, els dos canots i la iola, malgrat que havien estat portats abans cap endins; també s’endugué uns quants objectes esparsos i l’estoig que guardava la brúixola. Com que molt tros de barana de coberta quedà enfonsat pel cop, l’aigua pogué escórrer-se ràpidament, cosa que va salvar el iot del perill de submergir-se sota aquella enorme sobrecàrrega.

—Mokó, Mokó! —havia cridat Briant, tan prompte com estigué en estat de parlar.

—Ha estat llençat a l’aigua? —respongué Doniphan.

—No! No es veu… no se sent —digué Gordon que s’abocà pel damunt de la barana.

—L’hem de salvar… li hem d’enviar un salvavides… o cordes! —respongué Briant.

I amb una veu que va ressonar amb força durant uns moments de calma, tornà a cridar:

—Mokó, Mokó!…

—A mi, a mi! —respongué el grumet.

—No és dins del mar —digué Gordon—. La seva veu ve del cantó de proa.

—Jo el salvaré! —va cridar Briant.

I vet aquí que comença a arrossegar-se per coberta, evitant els xocs amb les politxes que es gronxaven al capdavall de les cordes mig deixades anar del velam i guardant-se de les caigudes que el brandeig del schooner feia gairebé inevitables en aquell sòl relliscós.

La veu del grumet es va tornar a sentir per l’espai i, poc després, tot va quedar mut.

No obstant i això, al preu de grans esforços, Briant havia arribat al capot de l’escotilla principal.

Va cridar…

Cap resposta.

Havia estar endut Mokó per un cop de mar després d’haver llençat el seu darrer crit? En aquest cas, el desgraciat ja devia ésser lluny, ben lluny darrera el vent, car la maregassa no l’hauria pogut transportar amb una velocitat igual a la del vaixell. Essent així, estava perdut…

No! Un crit més afeblit arribà fins a Briant que es va precipitar sobre Largue o cabrestant al muntant del qual s’encastava el peu del bauprés. Allí, les seves mans es trobaren amb un cos que es debatia…

Era el grumet que es trobava engarjolat a l’angle dels cordams que s’unien a la proa. Una de les cordes que, com més ell s’esforçava més l’estrenyia, li enrotllava la gorja. Després d’haver estat retingut per aquesta corda al moment de la gran onada que cuitava endur-se’l, havia de morir, poc després, pes estrangulació?

Briant obrí el seu ganivet i, no sense pena, assolí de tallar la corda que retenia el grumet. Mokó, aleshores, fou dut a popa i tan aviat com hagué recobrat la força de parlar, digué:

—Gràcies, senyor Briant, gràcies!

Tornà a reprendre el seu lloc al governall i tots quatre es lligaren, a fi de resistir les enormes onades que s’aixecaven al vent de l’Sloughi. Contràriament a allò que havia cregut Briant, la velocitat del iot havia disminuït un xic des que havien perdut la vela de messana i això constituïa un nou perill. En efecte, com que les onades corrien més que ell, podien assaltar-lo pel darrera i omplir-lo. Però què es podia fer? Hauria estat impossible d’hissar el més petit tros de vela.

A l’hemisferi austral, el mes de març correspon al mes de setembre de l’hemisferi boreal i les nits només tenen una durada mitjana. Ara bé, com que ja eren les quatre de la matinada, l’horitzó no podia ja tardar a blanquejar cap a l’est, és a dir, per aquella banda de l’oceà vers la qual la tempesta arrossegava l’Sloughi. Potser, naixent el dia les ràfegues perdrien intensitat en la seva violència? Potser, també, hi hauria alguna terra a la vista i la sort d’aquesta tripulació de nois es decidiria en alguns minuts? Això ja es veuria quan l’alba tenyiria els llunyedars del cel.

Cap a dos quarts de cinc, algunes clarors difuses lliscaren fins al zenit. Per desgràcia, les boires encara limitaven el raig de vista a menys d’un quart de milla. Se sentien passar els núvols amb una velocitat esfereïdora. L’huracà no havia perdut res de la seva força i, en alta mar, les aigües desapareixien sota l’escuma d’una maregassa desbordant. El schooner tantost elevat sobre una cresta d’onada, tantost precipitat al fons d’un avenc, hauria capbussat vint vegades si hagués estat agafat de través.

Els quatre xicots miraven aquell caos d’ones escabellades. Comprenien prou bé que si la calma tardava massa a produir-se, la seva situació seria desesperada. Mai de la vida l’Sloughi no resistiria vint-i-quatre hores més els embats de la mar que acabarien per enfonsar-ho tot.

En aquest moment, Mokó cridà:

—Terra! Terra!

A través d’un estrip de la boira, el grumet creia haver vist els contorns d’una costa cap a l’est. No s’errava? No hi ha res més difícil de reconèixer que aquells arrenglera-ments difosos que es confonen, tan sovint, amb volutes de núvols.

—Una terra?… —havia respost Briant.

—Sí —repetí Mokó—, una terra… a l’est!

I indicava un punt de l’horitzó que ara era tapat per un agombolament de vapors.

—N’estàs segur? —preguntà Doniphan.

—Sí, sí, certament! —respongué el grumet—. Si la boira es torna a estripar mireu bé cap allà… allà baix… un xic a la dreta del pal de messana… Mireu! Mireu!…

Les boires que acabaven d’entreobrir-se, començaven a desprendre’s de la mar per anar pujant vers zones més altes. Alguns instants més tard tornà a veure’s l’oceà en un espai de diverses milles per davant del iot.

—Sí, sí, terra… és ben bé terra! —cridà Briant.

—I una terra molt baixa! —afegí Gordon, que acabava d’observar més atentament el litoral assenyalat.

Aquesta vegada no hi havia dubte. Una terra, continent o illa, es dibuixava a cinc o sis milles en un ample segment de l’horitzó. Amb la direcció que seguia i de la qual la borrasca no li permetia apartar-se, l’Sloughi seria llençat a la costa, en menys d’una hora. El que era de témer és que s’hi estrellés sobretot si existien rompents que l’aturessin abans d’abastar la terra franca. Però els joves ni tan sols hi pensaven. En aquesta terra que s’oferia tan inesperadament a llurs mirades no hi veien ni hi podien veure altra cosa que la seva salvació.

En aquest moment el vent es posà a bufar amb més de ràbia. Endut com una ploma, l’Sloughi es precipitava cap a la costa que ara es retallava nítidament com una ratlla negra damunt del fons blanquinós del cel. Més enrera s’alçava un espadat d’una altura d’uns cent cinquanta o dos-cents peus. Al davant s’estenia una platja groguenca enquadrada, cap a la dreta, per masses vegetals arrodonides que semblaven pertànyer a un bosc de l’interior.

Ah! Si l’Sloughi pogués arribar fins aquella platja sorren-ca sense trobar un banc de roques, si l’embocadura d’un riu li oferís refugi, potser que aquells joves passatgers en sortirien sans i vius!

Mentre Doniphan, Gordon i Mokó es quedaven al timó, Briant se n’havia anat al davant i mirava la terra que s’apropava per moments de tan considerable com era la velocitat. Inútilment, però, cercava algun lloc on el iot pogués fer costa en les millors condicions. No es veia ni una desembocadura de riu o de rierol, ni una extensió de sorra per a poder-s’hi deixar caure d’un sol cop. Més cap ací de la platja hi havia una renglera de rompents, els negres i punxeguts caps dels quals sortien de la maregassa i eren batuts sense parar per una monstruosa ressaca. Al primer xoc, l’Sloughi quedaria fet a bocins.

Aleshores Briant tingué la idea que potser valia més reunir tots els nois a coberta al moment de la patacada i, obrint la porta de l’escotilla, cridà ben fort:

—Tothom aquí dalt!

El primer de sortir va ésser el gos, seguit d’una dotzena de nois i nens que s’amuntegaren a la part de popa. Els més petits, veient aquelles grans onades que el poc calat feia més temibles, llençaren crits de por… Una mica abans de les sis del matí, l’Sloughi havia arribat a la mateixa cara dels rompents.

—Aguanteu-vos fort! Aguanteu-vos fort! —cridà Briant.

I, mig despullat dels seus vestits, es mantingué a punt per portar socors a aquells que la ressaca arrossegaria, car ja es veia venir que el iot rodolaria per damunt d’aquells roquissars.

De sobte, es feu sentir una primera sacsejada. L’Sloughi acabava de tocar fons pel darrera, però malgrat que tot el casc ho ressentí, l’aigua no penetrà a través del recobriment.

Sollevat per una segona onada fou llençat una cinquantena de peus endavant, sense gairebé haver fregat les roques de les quals es veien les punxes pertot arreu. Després, inclinat a babord, es quedà immòbil enmig de la ressaca en ebullició.

Si ja no era en alta mar, era, encara, a un quart de milla de la platja.





II


Enmig de la ressaca. — Briant i Doniphan. — La costa observada. — Preparatius de salvament. — El canot disputat. — Des de dalt del pal de messana. — Atrevida temptativa de Briant. — Un efecte de «mascaret» o barra d’aigua.



En aquell moment, l’espai, aclarit de la seva cortina de boires, permetia a la mirada d’estendre’s en un ample radi al voltant del schooner. Els núvols passaven encara amb extrema rapidesa; la borrasca no havia perdut res del seu furor. No obstant això, potser ja donava els seus darrers cops a aquests paratges desconeguts de l’oceà Pacífic.

Calia esperar-ho, car la situació no deixava d’oferir tants de perills com durant la nit quan l’Sloughi se les havia contra les violències de l’alta mar. Ajuntats els uns a prop dels altres, aquells nois encara es devien creure perduts quan, de tant en tant, alguna onada saltava per damunt de les baranes i els cobria d’escuma. Els xocs eren tant més forts tenint en compte que el vaixell no podia evitar-los. De totes maneres, bé que tremolés a cada cop fins al seu mateix interior, no semblava que el buc s’hagués obert ni en fregar les asprors del roquisser ni en el moment d’encastar-se entre els caps de les roques. Briant i Gordon, després d’haver baixat als re-cambrons, pogueren adonar-se que l’aigua no penetrava a l’interior de la sala. Tranquil·litzaren, doncs, com millor pogueren tota la colla i, particularment, els més petits.

—No tingueu por! —anava dient Briant—. El iot és sòlid… la costa no és lluny!… esperem-nos i no tardarem a arribar a la platja!

—I per què hem d’esperar? —digué Doniphan.

—Sí… per què? —afegí un altre noi d’uns dotze anys anomenat Wilcox— Doniphan té raó… per què ens esperem?

—Perquè la mar encara és massa dura i ens faria rodolar per les roques! —respongué Briant.

—I si el iot s’obre pel mig? —va cridar un tercer noi, anomenat Webb que era d’una edat semblant a la de Wilcox.

—No cree que ho hàgim de témer —replicà Briant—, almenys mentre baixi la marea; quan s’haurà enretirat tant com el vent ho haurà permès, ens ocuparem del salvament.

Briant tenia raó. Ni que les marees siguin poc considerables, relativament, a l’oceà Pacífic, poden produir, no obstant, una diferència de nivell prou important entre les aigües altes i les baixes. Hi hauria, doncs, profit esperant algunes hores, sobretot si el vent amollava. Potser el reflux deixaria lliure el banc del roquisser. Aleshores, seria menys perillós d’abandonar el vaixell i més fàcil de franquejar el quart de milla que el separava de la platja.

Malgrat el raonable que fos aquest consell, Doniphan i dos o tres més no semblaren disposats a seguir-lo. S’agruparen cap a proa i parlaren en veu baixa. Allò que ja semblava clar és que ni Doniphan, ni Wilcox, ni Webb i un altre anomenat Cross tinguessin ganes d’entendre’s amb Briant. Durant la llarga travessia de l’Sloughi, si havien consentit a obeir-lo és que, com s’ha dit, Briant tenia certa habitud de navegació. Però en tot moment havien tingut el pensament que, així que serien en terra, tornarien a prendre llur llibertat d’acció, sobretot Doniphan que, per la instrucció i intel·ligència, es creia superior a Briant i a tots els altres companys. D’altra banda, aquesta gelosia de Doniphan envers Briant ja venia de lluny i pel sol fet que aquest era francès, uns joves anglesos havien d’estar poc disposats a sofrir-ne el domini.

Calia témer, doncs, que aquestes disposicions no acresquessin la gravetat d’una situació ja prou inquietant per ella mateixa.

Ara, Doniphan, Wilcox, Cross i Webb es miraven aquesta massa d’escuma, sembrada de remolins, solcada de corrents, que apareixia com molt perillosa de travessar. El nedador més hàbil no hauria pogut resistir la ressaca de la marea descendent que el vent agafava de revés. El consell d’esperar algunes hores era ben justificat. Calgué que Doniphan i els seus camarades es rendissin a l’evidència i, finalment, tornaren cap a popa on hi havia tots els altres.

Briant, aleshores, digué a Gordon i a alguns dels que eren més a la vora:

—No ens separem a cap preu!… Quedem-nos junts o estem perduts!

—Que ens vols fer la llei? —cridà Doniphan que l’havia sentit.

—Jo no pretenc res —respongué Briant—, només que hem d’actuar concertats per al bé de tots!

—Briant té raó —afegí Gordon, noi fred i seriós que no parlava mai sense haver reflexionat abans.

—Sí, sí… —cridaren dos o tres dels petits, que un instint secret els portava a acostar-se a Briant.

Doniphan no replicà; però ell i els seus companys persistiren romanent apartats, esperant l’hora de procedir al salvament.

Ara bé, quina terra era aquella? Pertanyia a alguna de les illes de l’oceà Pacífic o a algun continent? Aquesta pregunta no podia resoldre’s, atès que l’Sloughi es trobava massa a prop del litoral i no permetia observar-lo en un perímetre suficient. La seva concavitat, que formava una àmplia badia, acabava en dos promontoris; un bastant elevat i tallat a pic, situat cap al nord i l’altre fent punta cap al sud. Més enllà d’aquests dos caps, ¿la mar, s’arrodonia de manera que banyés els contorns d’una illa? Això és el que Briant va provar de reconèixer, inútilment, amb un dels allargavistes de bord.

En efecte, en el cas que aquesta terra fos una illa, com seria possible sortir-ne si era impossible de tornar posar a flot el schooner que la marea ascendent no tardaria a fer malbé arrossegant-la pels roquissers? I, si aquesta illa era deserta, a les mars del Pacífic n’hi ha bé prou, com podrien aquells nois, reduïts a les seves soles forces, no disposant més que d’allò que poguessin salvar del iot, bastar-se per a les necessitats de l’existència?

Si fos un continent, al contrari, les esperances de salvació haurien augmentat sensiblement, puix que aquest continent no podia ser altre que l’Amèrica del Sud. Allí, a través dels territoris de Xile o del Perú, trobarien assistència si no immediatament, almenys alguns dies després d’haver tocat terra. És veritat que en aquell litoral, veí de les Pampes, eren de témer força mals encontres. Però, en aquell moment, no es tractava més que d’arribar a terra.

El temps era prou clar per a deixar-ne veure tots els detalls. Es distingia perfectament el primer pla de la platja, l’espadat que l’enquadrava por darrera, així com el massís d’arbres agrupats a la seva base. Briant, fins i tot, va assenyalar la presència d’un riuet a la dreta de la costa.

Total, que si l’aspecte d’aquesta costa no tenia res de prou atraient, la cortina de verdor indicava una certa fertilitat, comparable a la de les zones de latitud mitjana. No hi havia dubte, que, més enllà de l’espadat, a l’abric dels vents de la mar, la vegetació, trobant un sòl més favorable devia desenvolupar-se amb alguna vigoria.

En quant a ésser habitada, no semblava que aquell cantó de la costa ho fes. No es veia cap casa, ni cap cabana ni a la platja ni a l’embocadura del riu. Potser els indígenes, si n’hi havia, habitaven preferentment l’interior del país on eren menys exposats als brutals atacs del vent de l’oest?

—No veig el més petit indici de fum! —digué Briant abaixant l’allargavistes.

—I a la platja no hi ha cap embarcació! —féu observar Mokó.

—Com poden haver-n’hi, si no hi ha port? —replicà Doniphan.

—No és precís que hi hagi un port —reprengué Gordon—, les barques de pesca poden trobar refugi a l’entrada d’un riu i seria possible que la tempesta hagués obligat a dur-les cap a l’interior.

L’observació de Gordon era justa. Sigui com sigui, per una raó o per una altra, no es descobria cap embarcació i, en realitat, aquest cantó del litoral semblava ésser absolutament despoblat. ¿Seria habitable en el cas que els joves nàufrags haguessin de sojornar-hi algunes setmanes? D’això és del que haurien de captenir-se abans que tot.

Mentrestant, la marea es retirava a poc a poc, molt lentament, és veritat, car el vent d’alta mar hi feia obstacle, tot i que semblava amollar inclinant-se cap el nord-oest. Calia, doncs estar preparats per quan el banc dels roquissers oferís un pas practicable.

Eren prop de les set. Cadascú va encarregar-se de pujar a coberta els objectes de primera necessitat, deixant per recollir en una altra ocasió els altres, quan la mar els aniria portant a la platja. Grans i petits es posaren a la feina. A bord, hi havia una gran provisió de conserves, galetes, carns salades o fumades… Es feren embalums, destinats a ésser repartits entre els més grans, els quals haurien de transportar-los a terra. Però, per tal que aquest transport pogués fer-se, calia que el banc dels roquissers estigués sec. ¿Seria així a marea baixa, i el reflux bastaria per a desaiguar les roques fins a la platja?

Briant i Gordon es posaren a observar curosament la mar. Amb la modificació de la direcció del vent, la calma es feia sentir i els arremolinaments de la ressaca començaven a apaivagar-se. Era fàcil, doncs, adonar-se com anaven baixant les aigües de les puntes emergents de les roques. D’altra banda, el schooner sentia els efectes d’aquesta retirada de les aigües bandejant-se més accentuadament pel costat de babord. Fins es podia témer, en el cas que la inclinació augmentés, que s’ajegués de costat, car era molt fi de formes, amb baranes enlairades i gran altura de quilla, com els iots de marxa ràpida. En aquest cas si l’aigua invadia la coberta abans d’haver pogut abandonar-la, la situació seria extremadament greu.

Quina pena que els canots haguessin estat enduts per la tempesta! Amb aquestes embarcacions, capaces de donar alberg a tots, Briant i els seus companys haurien ja pogut emprendre des d’ara la temptativa d’atènyer la costa. I a més, quina facilitat per a establir una comunicació entre el litoral i el schooner per tal de transportar tants i tants objectes útils que, momentàniament, caldria deixar a bord! I si entrada la nit, es rompia el buc de l’Sloughi, ¿de què servirien les seves desferres quan la ressaca les hauria fetes rodar pels roquissers? Encara serien utilitzables? Allò que restés de les provisions, no seria totalment avariat? ¿No estarien molt aviat els joves nàufrags reduïts únicament als medis de vida que pogués donar-los aquella terra?

Era ben dolorós que no quedessin embarcacions per a poder dur el salvament a bon terme!

De sobte, uns crits esclataren cap a proa. Baxter acabava de fer un descobriment que tenia la seva importància.

La iola del schooner, que creien que s’havia perdut, es trobava mig tapada entre veles i cordam del bauprés. És veritat que aquesta iola no podia portar més que cinc o sis persones a la vegada, però com que estava intacta, cosa que constataren quan l’hagueren portat a coberta, no seria impossible de fer-la servir en cas que la mar no permetés de passar pels roquissers a peu sec. Convenia, doncs, esperar que la marea fos al seu punt més baix i, no obstant això, va provocar-se una altra discussió en la qual Briant i Doniphan estigueren, encara, barrejats.

En efecte, Doniphan, Wilcox, Webb i Cross, després d’haver-se apoderat de la iola es preparaven a botar-la, quan Briant anà vers ells.

—Què voleu fer? —els demanà.

—Allò que ens convingui! —respongué Wilcox.

—Embarcar-vos en aquest canot?…

—Sí —replicà Doniphan—, i no seràs tu qui ens ho privaràs!

—Sí que seré jo; jo i tots aquells que tu vols abandonar!

—Abandonar?… D’on ho treus? —respongué Doniphan amb altivesa—, jo no vull abandonar ningú, sents?… Una vegada a la platja, un de nosaltres tornarà a portar-vos la iola…

—I si no pot tornar? —cridà Briant, que amb prou feines podia contenir-se—, i si s’estavella contra les roques?…

—Embarquem, embarquem! —respongué Webb que acabava d’empènyer enrera Briant. I, ajudat per Wilcox i per Cross, aixecà l’embarcació per enviar-la a mar.

Briant la va agafar per un dels caps.

—No embarcareu! —digué.

—Ja ho veurem! —respongué Doniphan.

—Us dic que no embarcareu! —repetí Briant, ben decidit a resistir, en interès de tots—. La iola ha de reservar-se, d’antuvi, per als més petits en el cas que quedi massa aigua, a mar baixa, per a arribar a la platja…

—Deixa’ns tranquils! —cridà Doniphan ple de còlera—. T’ho repeteixo, Briant, no ets tu aquell qui ens privarà de fer el que vulguem!

—I jo et repeteixo —cridà Briant— que seré jo, Doniphan! Els dos joves estaven a punt de llençar-se l’un sobre l’altre. En aquesta disputa, Wilcox, Webb i Cross anaven, naturalment, a prendre partit per Doniphan, mentre que Baxter, Service i Garnett recolzarien Briant. D’aquesta situació podien derivar-se’n conseqüències deplorables, quan Gordon intervingué.

Gordon, el més gran de tots i, també, el que millor sabia dominar-se, comprenent tot el que aquell precedent sabria greu a tots, tingué el bon sentit d’interposar-se a favor de Briant.

—Vinga, vinga, una mica de paciència, Doniphan! Ja veus que la mar és massa forta encara i ens exposaríem a perdre la iola!

—No vull que Briant ens faci la llei —digué Doniphan—, talment com en té costum des de fa un quant temps!

—No, no! —afegiren Cross i Webb.

—Jo no vull fer la llei a ningú —respongué Briant—, però no deixaré fer-la a ningú, quan es tractarà de l’interès general!

—Nosaltres en tenim tant d’interès com tu —respostejà Doniphan—, i ara que ja som en terra…

—Desgraciadament, encara no —respongué Gordon—. Doniphan, no t’hi entestis i esperem un moment favorable per a fer servir la iola!

—Molt a propòsit, Gordon acabava de representar el paper de moderador entre Doniphan i Briant, cosa que ja li havia succeït més d’una vegada, i els seus companys es rendiren davant de les seves observacions.

La marea havia baixat uns dos peus. ¿Hi havia algun canal entre els rompents? Hauria estat molt útil d’assabentar-se’n.

Briant, pensant que podria donar-se millor compte de la posició de les roques observant-les des del pal de messana, se n’anà cap a proa, engrapà les cordes d’estribord i, a força de punys, s’enfilà fins a les travesses.

Per entre el banc de roquissers es dibuixava un passatge, la direcció del qual era marcada per les puntes que emergien de cada costat i que convindria seguir si provaven d’arribar a la platja embarcant-se a la iola. Però en aquesta hora hi havia encara massa remolins a la superfície dels rompents per a poder utilitzar-la amb èxit. Inevitablement hauria estat projectada sobre qualsevol punta i s’hi hauria estavellat en un intent. Per altra banda, valia més esperar, pel cas que la retirada de la mar deixés un pas practicable.

Des de dalt de les travesses on s’havia encamallat, Briant es posà a examinar més exactament el litoral. Va passejar el seu allargavistes tot el llarg de la platja i fins al peu de l’espadat. La costa semblava ésser absolutament inhabitada entre els dos promontoris separats per una distància de vuit a nou milles.

Després d’una mitja hora d’observació, Briant va baixar i anà a donar compte als seus camarades d’allò que havia vist. Si Doniphan, Wilcox, Webb i Cross feren veure que l’escoltaven sense dir res, no fou el mateix per a Gordon que li va preguntar:

Quan l’Sloughi ha embarrancat, Briant, no eren a prop les sis del matí?

—Sí —respongué Briant.

—I quant de temps caldrà per a la marea baixa?

—Em penso unes cinc hores, oi, Mokó?

—Sí, de cinc a sis hores —respongué el grumet.

—Així seria cap a les onze —reprengué Gordon— el moment més favorable per a provar d’atènyer la costa?

—Així ho he calculat jo —respongué Briant.

—Doncs bé —reprengué Gordon—, estiguem a punt per quan arribi aquest moment i mengem alguna cosa. Si ens veiem obligats de posar-nos a l’aigua, almenys ho farem algunes hores després de la menjada.

Bon consell que, naturalment, havia de venir d’aquell prudent xicot. Feren, doncs, el primer esmorzar, compost de conserves i galeta. Briant tingué cura especialment dels més petits. Jenkins, Iverson, Dols i Costar, amb la despreocupació natural de la seva edat, començaven a tranquil·litzar-se i potser haurien menjat sense cap retenció, car, per dir-ho així, no havien menjat res des de feia unes vint-i-quatre hores. Tot va anar molt bé i algunes gotes de brandy, endolcides amb un xic d’aigua, donaren una reconfortant beguda.

Fet això, Briant se’n tornà a proa i recolzat al cordam va tornar a observar els roquissers.

Que a poc a poc s’enretirava la mar! Era ben clar, però, que el seu nivell baixava ja que la inclinació del iot s’accentuava. Mokó llençà un plom de sonda i reconegué que quedaven encara uns vuit peus d’aigua al banc. Ara bé, ¿podien confiar que el reflux baixaria prou per a deixar el banc de roques a sac? Mokó creia que no i cregué convenient dir-ho a Briant en secret, per tal de no esfereir ningú.

Briant volgué aleshores parlar-ne a Gordon. Tots dos comprengueren que el vent, malgrat que hagués remuntat una mica cap al nord, impedia que la mar baixés tant com ho hauria fet en un temps de calma.

—Què hem de fer? —digué Gordon.

—No ho sé, no ho sé! —respongué Briant—. Quina desgràcia de no saber-ho… de no ésser més que uns nois quan caldria que fóssim homes!

—La necessitat ens instruirà! —replicà Gordon—. No desesperem, Briant, i actuem amb prudència!…

—Sí, actuem, Gordon! Si no hem abandonat l’Sloughi abans que no torni la marea, si hem de passar encara una nit a bord, estem perduts…

—Això és més que evident, car el iot serà fet a trossos! Doncs, l’hem de deixar costi el que costi…

—Sí, costi el que costi, Gordon!

—No donaria resultat si féssim una mena de rai, un va-i-ve?

—Ja hi havia pensat —respongué Briant—. Per desgràcia tots els samalers han estat enduts per la tempesta. Trencar els reforços de l’escotilla per a fer-ne un rai amb les seves restes, ja no en tenim temps! Ens queda la iola, però no ens en podem servir perquè la mar és massa forta! No! Allò que es podria provar seria portar una corda a través del banc de roquissers i amarrar-la a la punta d’una roca. Potser, d’aquesta manera, ens podríem escórrer cap a la platja.

—Qui portarà aquesta corda?

—Jo! —respongué Briant.

—I jo t’ajudaré! —digué Gordon.

—No, jo tot sol! —replicà Briant.

—Per què no fas servir la iola?

—Ens arriscaríem a perdre-la, Gordon, i val més conservar-la com a darrer recurs!

Tanmateix, abans de posar en execució aquest perillós projecte, Briant volgué prendre una precaució útil per tal d’estar lliure de tota eventualitat.

A bord hi havia alguns salvavides i obligà els petits que se’ls posessin de seguida. En cas que haguessin de deixar el vaixell, quan l’aigua encara seria massa profunda per a poder fer peu, aquests aparells els mantindrien, i als grans, provarien d’empènyer-los cap a la costa escorrent-se ells mateixos amb la corda que s’hauria instal·lat.

Era un quart d’onze. Abans de quaranta-cinc minuts la marea hauria abastat la depressió més baixa. Al costellam de l’Sloughi no s’hi notaven ja més que quatre o cinc peus d’aigua però no semblava que la mar hagués de perdre més enllà d’algunes polzades. A una seixantena de iardes, és veritat, el fons pujava sensiblement, cosa que es podia reconèixer pel color negrenc de l’aigua i per les nombroses punxes que emergien tot el llarg de la platja. La dificultat era franquejar les profunditats que la mar acusava davant del iot. De totes maneres, si Briant arribava a fixar una corda sòlidament a una de les roques, aquesta corda una vegada ben tensa amb l’ajuda del cabrestant, permetria arribar a un indret on es faria peu. De més a més, fent lliscar damunt d’aquesta corda les provisions i els utensilis indispensables, arribarien a terra sense fer-se malbé.

Per perillosa que hagués d’ésser la seva temptativa, Briant no hauria volgut deixar a ningú l’ocasió de substituir-lo i prengué les seves disposicions en conseqüència.

A bord hi havia algunes d’aquestes cordes d’uns cent peus de llargada que s’utilitzen per a alçar pesos o per a remolcar. Briant en va escollir una d’un gruix mitjà, que li va semblar convenient (i se’n lligà un cap a la cintura, després d’haver-se despullat).

—Ep, vosaltres! —cridà Gordon—. Tots aquí per anar donant corda! Cap a proa!

Doniphan, Wilcox, Cross i Webb no podien refusar llur concurs a una operació de la qual comprenien la importància. Així, doncs, fossin quines fossin les seves disposicions es presentaren per desenrotllar la corda que haurien d’ametllar a poc a poc per tal d’estalviar les forces de Briant.

Al moment que anava a llençar-se a la mar, el seu germà, apropant-se, digué:

—Germà! Germà!

—No tinguis por, Jacques, no tinguis por per mi! —respongué Briant.

Un instant després era a la superfície de l’aigua, nedant amb força, mentre la corda en desenrotllava al seu darrera.

Aquesta maniobra hauria estat difícil fins i tot amb una mar encalmada, car la ressaca batia amb violència la llarga renglera de roques. Corrents i contracorrents impedien a l’ardit xicot de mantenir-se en línia dreta i quan n’era presa tenia feina per a sortir-ne.

Malgrat això, Briant anava guanyant terreny cap a la platja, a mesura que els seus companys li anaven amollant corda. Però era visible que les forces començaven a esgotar-se i això que encara no era a una cinquanta de peus del schooner. Al seu davant es formava una mena de remolí produït per l’escomesa de dues marors contràries. Si arribava a passar-les de llarg, potser assoliria la seva fita, puix que més enllà la mar era en calma. Provà de llençar-se cap a l’esquerra amb un esforç violent, però la temptativa resultà infructuosa. Un nedador vigorós, amb tota la força de l’edat, no ho hauria assolit. Engrapat per l’enllaçament de les aigües, Briant fou atret irresistiblement cap al centre del remolí.

—Ajut! ajut! estireu-me… estireu-me! —encara tingué la força de cridar abans de desaparèixer.

A bord del iot la por arribà al màxim.

—Estireu! —va manar fredament Gordon.

I tots els seus companys cuitaren a replegar novament la corda per tal de fer tornar Briant a bord, abans que no s’asfixiés per una estada massa llarga dintre l’aigua.

En menys d’un minut, Briant fou hissat a coberta, sense coneixement és veritat, però aviat tornà en sí en braços del seu germà.

La temptativa d’establir una comunicació per corda fins al banc dels roquissers, havia fracassat. Cap d’ells hauria pogut tornar-hi amb esperances d’èxit. Aquells desgraciats nois estaven, doncs, condemnats a esperar… esperar, què?… ¿Un socors?… De quin costat i de qui els hi hauria vingut?

Ja era més de migdia. La marea començava a fer-se sentir i la ressaca creixia. I, demés, com que era lluna nova, l’aiguat seria més fort que el de la vetlla. Per poc que el vent caigués del cantó d’alta mar, el schooner correria perill d’ésser solle-vat del seu llit de roques… tornaria a tocar fons i es tombaria damunt del roquisser!… Ningú no sobreviuria a aquest final de naufragi! I no es podia fer res, res!

Tots a popa, els petits envoltats pels grans, mirant la mar com s’inflava a mesura que les punxes de les roques anaven desapareixent unes darrera les altres. Per mala sort, el vent havia tombat a l’oest i, com la nit anterior, fuetejava fortament la terra. Amb l’aigua més profunda, les onades, més altes, cobrien l’Sloughi amb el seu ruixim i ja no tardarien a remetre’s contra el buc. Només Déu podia ajudar aquells joves nàufrags. Llurs pregueres es barrejaven amb llurs crits de por.

Un poc abans de les dues, el schooner, aixecat per la marea, no s’inclinava a babord; però a conseqüència del capbusseig la proa aürtava el fons mentre que a popa, el final de la quilla encara estava aferrat al llit de rocam. Ben aviat els cops de taló del buc se succeïren sense parar i l’Sloughi rodolà d’una banda a l’altra. Els nois hagueren d’aguantar-se els uns als altres per tal de no ésser llençats per la borda.

En aquest moment, una muntanya escumejant que venia de l’alta mar s’alçà a dos cables del iot. S’hauria dit que era l’enorme onada que forma el «mascaret» a l’estuari de certs rius a un ras de marea de més de vint peus d’alçada. Va arribar amb la fúria d’una torrentada, va cobrir de sobres el banc dels roquissers, sollevà l’Sloughi i l’arrossegà per damunt de les roques sense que el buc gairebé fregués.

En menys d’un minut, enmig del bullici d’aquesta massa d’aigua l’Sloughi endut fins al centre de la platja vingué a espetegar contra unes dunes a uns dos cents peus per davant dels primers arbres apilotats al peu de l’espadat. I, una vegada allí, restà immòbil, aquest cop damunt la terra ferma, mentre que la mar, en retirar-se deixava en sec tota la platja.





III


El col·legi Chairman a Auckland. — Grans i petits. — Vacances a la mar. — El schooner Sloughi. — La nit del 15 de febrer. — A la deriva. — Abordatge. — Tempesta. — Enquesta a Auckland. — El que queda del schooner.



En aquella època, el col·legi Chairman era un dels més estimats d’Auckland, capital de Nova Zelanda, aleshores colònia important anglesa del Pacífic. Comptava amb un centenar d’alumnes que pertanyien a les millors famílies del país. Els maorís, que són els indígenes d’aquell arxipèlag, no hi haurien pogut enviar els seus filis. Els eren reservades altres escoles. Al Col·legi Chairman no hi havia més que joves anglesos, francesos, americans, alemanys, fills de propietaris, rendistes, negociants o funcionaris del país. Hi rebien una educació molt completa, idèntica a la que es dona als establiments similars del Regne Unit.

L’arxipèlag de Nova Zelanda està compost de dues illes principals; al nord, Ika-Na-Maui o illa del Peix i al sud, Tanai-Ponamú o terra del jade verd. Separades per l’estret de Cook, es troben entre el trenta-quatrè i el quaranta-cinquè paral·lel sud; posició equivalent a la que a l’hemisferi boreal, ocupa la part d’Europa que comprenen França, Espanya i el Nord d’Àfrica.

L’illa de Ika-Na-Maui, molt esqueixada en la seva part meridional forma una mena de trampolí irregular que es prolonga cap al nord-oest tot seguint una corba acabada pel cap Van Diemen.

Més o menys a la naixença d’aquesta corba, en un indret on la península mesura únicament alguna milla, es troba la ciutat d’Auckland. La ciutat està situada com ho està Corint a Grècia i això li ha valgut el nom de Corint del Sud. Posseeix dos ports oberts, l’un a l’oest i l’altre a l’est. Aquest darrer sobre el golf Hauraki era poc profund i ha calgut projectar alguns d’aquests llargs piers a molls, a la moda anglesa, on els vaixells de mig tonatge poden amarrar. Entre altres, hi ha el Comercial-pier al qual desemboca el Queen’s Street o carrer de la reina, una de les principals vies de la ciutat.

Vers la meitat d’aquest carrer es troba el Col·legi Chairman. El 15 de febrer de 1860, a la tarda, una centena de nois d’aquest pensionat, acompanyats per llurs pares, sortien amb aspecte alegre i la passa joiosa, com ocells als quals els acaben d’obrir la gàbia.

En efecte, era el començament de les vacances. Dos mesos d’independència, dos mesos de llibertat. I, per a alguns d’ells, també hi havia la perspectiva d’un viatge per mar, del qual ja feia temps que es parlava al Col·legi Chairman. No cal dir l’enveja que despertaven aquells qui la seva bona fortuna els permetria prendre passatge a bord del iot Sloughi que es preparava per visitar les costes de Nova Zelanda en un passegi de circumnavegació.

Aquest bell schooner, noliejat pels pares dels alumnes, havia estat preparat per a una campanya de sis setmanes. Pertanyia al pare d’un d’ells, el senyor William M. Garnett, antic capità de la marina mercant, en el qual es podia tenir tota la confiança. Una subscripció, entre les diverses famílies, havia de cobrir les despeses del viatge el qual s’efectuaria en les millors condicions de seguretat i de comoditat. Això era una gran joia per aquells xicots i hauria estat ben difícil d’aprofitar millor unes setmanes de vacances.

En els pensionats anglesos, l’educació difereix sensiblement de la que es dona als pensionats de França i altres llocs. Es deixa més iniciativa als alumnes i, com a conseqüència, una llibertat relativa que influeix ben sortosament en el seu futur… Són criatures durant menys de temps. En una paraula, l’educació i la instrucció van aparellades, i això és degut que, la majoria, siguin polits, atents i curosos de llur presentació i cosa que és digne de fer notar, poc inclinats a la mentida o al dissimul, fins i tot quan es tracta de fugir d’algun càstig. Cal observar, igualment, que en aquests establiments escolars els joves són menys obligats a les regles de la vida corrent a les lleis de silenci que en provenen. Generalment, ocupen cambres a part en les quals fan curtes menjades i, quan s’asseuen a la taula d’un refectori, poden parlar amb tota llibertat.

Segons les edats són classificats per divisions. Al pensionat Chairman n’hi havia cinc. Si, a la primera i a la segona, els petits encara feien petons a les galtes a llurs pares, ja a la tercera divisió, els grans reemplaçaven el petó filial per l’estreta de mans d’homes fets. No tenien, doncs, mostres especials per a vigilar-los; la lectura de diaris i de novel·les era permesa; dies de festa renovats sovint, hores d’estudi molt reduïdes, exercicis del cos molt ben entesos, gimnàstica, boxa i jocs de totes menes. Ara bé, com a correctiu a aquesta independència, de la qual els alumnes rarament en feien mal ús, els càstigs corporals eren de regla, principalment al fuet. D’altra banda, ésser fuetejat no és res deshonorant per als joves anglo-saxons i se sotmeten, sense protestar, a aquests càstigs quan reconeixen haver-ho merescut.

Com ningú no ignora, els anglesos serven el respecte de les tradicions en llur vida privada igualment que en llur vida pública i aquestes tradicions no deixen de respectar-se, fins i tot quan són absurdes, en els establiments escolars encara que no s’assemblen de res a les bromes pesades franceses. Si els antics són encarregats de protegir als nous, és a condició que aquests els retornin el servei mitjançant certs treballs domèstics als quals no poden sostreure’s. Aquests treballs, que poden ésser portar l’esmorzar del matí, respatllar els vestits, enllustrar les botes, fer encàrrecs són conegudes amb el nom de fagisme i aquells que els han de fer s’anomenen fags. Són els més petits, els de les primeres divisions, els que serveixen de fags als alumnes de les divisions superiors i, si refusessin, la vida se’ls faria dura. Però cap d’ells no hi pensa i això els acostuma a doblegar-se a una disciplina que no se sol trobar als col·legis francesos. D’altra banda, la tradició ho exigeix i si hi ha algun país que l’observi especialment entre tots, és el Regne Unit on tan imposada és al més humil cockney de l’est de Londres com als pars o senadors de la Cambra Alta.

Els alumnes que havien de prendre part a l’excursió de l’Sloughi, pertanyien a les diverses divisions del pensionat Chairman. Com ho hem pogut veure a bord del schooner, n’hi havia des de vuit fins a catorze anys. I aquells quinze nois i el grumet serien arrossegats lluny i molt de temps a terribles aventures.

Cal que coneguem els seus noms, la seva edat, les seves aptituds, els seus caràcters, la seva situació familiar i algunes relacions entre ells dins d’aquell establiment que acabaven de deixar a l’època habitual de les vacances.

A excepció de dos francesos, els germans Briant o de Gordon, que és americà, tots són d’origen anglès.

Doniphan i Cross pertanyen a una família de rics propietaris que campen un dels primers rengles a la societat de Nova Zelanda. Tenen tretze anys i alguns mesos, són cosins i tots dos formen part de la cinquena divisió. Doniphan, elegant i curós de la seva persona és de tots, sense contradicció, l’alumne més distingit. Intel·ligent i estudiós, es capté de no decaure mai tant pel gust d’instruir-se com pel desig de passar al davant dels seus companys. Un cert tarannà aristocràtic li ha valgut el renom de «Lord Doniphan» i al seu caràcter imperiós el porta a voler dominar pertot arreu on es troba. D’aquí ve, entre Briant i ell, aquesta rivalitat que ja fa uns quants anys que dura i que s’ha accentuat, sobretot, des que les circumstàncies han acrescut la influència de Briant sobre els seus camarades. En quant a Cross, és un alumne bastant correcte, però ple d’admiració per tot allò que pensa, diu o fa, el seu cosí Doniphan.

Baxter, de la mateixa divisió, té tretze anys, és un xicot fred, reflexiu, treballador, molt enginyós i molt destre amb les mans; és fill d’un comerciant d’una posició de fortuna més aviat modesta.

Webb i Wilcox, de dotze anys i mig, són alumnes de la quarta divisió. D’intel·ligència mitjana, voluntariosos i busca-raons. Sempre han estat molt exigents per tal de fer observar les pràctiques del fagisme. Les seves famílies són riques i mantenen un lloc elevat entre la magistratura del país.

Garnett, de la tercera divisió, i el seu company Service, dotze anys tots dos, són fills, l’un d’un capità de marina jubilat i l’altre d’un cultivador de bon estament, que habiten el North-Shore a la costa septentrional del port de Unitemala. Les dues famílies són molt amigues i d’aquesta intimitat en resulta que Service i Garnett han esdevingut inseparables. Tenen bon cor, però no els agrada gaire treballar i si els donaven la llibertat de fer campana no se la deixarien perdre. Garnett sobretot és un apassionat de l’acordió, tan estimat a la marina anglesa. Així, doncs, en qualitat de fill de mariner, durant els seus moments perduts toca l’instrument de la seva predilecció i no s’ha descuidat pas d’endur-se’l a bord de l’Sloughi. Service és, ben segur, el més alegre i més despert de la colla, el més bromista del pensionat Chairman. No pensa més que amb aventures de viatge i coneix a fons el Robinson Crusoe i el Robinson Suís, dels quals en fa la seva lectura favorita.

Hem d’anomenar dos altres xicots, de nou anys. El primer Jenkins, és fill del director de la Societat de Ciències la New Zelanda-Royal-Society; l’altre, Iverson, és fill del pastor de l’església metropolitana de Sant Pau. Encara que, tanmateix, no són més que a la tercera i a la segona divisió, són considerats entre els bons alumnes del pensionat.

Vénen, després, dos nens; Dole, de vuit anys i mig, i Costar, de vuit anys, tots dos fills d’oficials de l’exèrcit anglo-zelandès, i viuen a la petita ciutat d’Utxunga, a unes sis milles d’Auckland al litoral del port de Manukau. Són d’aquells «petits» dels quals no s’acostumen a dir res, només que Dole és molt tossut i Costar molt llaminer. Si no brillen massa a la primera divisió no deixen de creure’s molt avançats perquè saben llegir i escriure, cosa que a la seva edat no és per a lloar-se’n. Com es pot veure tots aquests xicots pertanyen a famílies honorables domiciliades a Nova Zelanda des de molt temps.

Hem de parlar, encara, dels altres tres que manquen, embarcats també al schooner; l’americà i els dos francesos.

L’americà és Gordon, de catorze anys. La seva cara i els seus gestos porten ja l’empremta d’una certa rudesa molt ianqui. Malgrat ésser una mica poca traça, un xic lent, és, evidentment, l’alumne més reposat de la cinquena divisió. Si li manca la brillantor del seu camarada Doniphan, posseeix en canvi, un esperit just i un sentit pràctic del qual, sovint, ha donat proves. Li agraden les coses serioses; és d’un caràcter observador i de temperament fred. Metòdic fins a la minúcia, arrenglera les idees al seu cervell com els objectes en el seu pupitre on tot és classificat, etiquetat, anotat en una llibreta especial. O sigui, que els seus companys l’estimen, reconeixen les seves qualitats i, malgrat no ésser anglès de naixença, l’han acollit sempre bé. Gordon és originari de Boston; però, orfe de pare i mare, no té altre parent que el seu tutor, antic agent consular que, després d’haver fet fortuna, es fixà a Nova Zelanda i, ja fa uns quants anys, habita en una d’aquestes boniques vil·les, escampades per les altures, prop de la ciutat de Mount Saint John.

Els dos joves francesos, Briant i Jacques, són fills d’un enginyer distingit que fa uns dos anys i mig vingué a prendre la direcció dels treballs de dessecament dels aiguamolls del centre d’Ika-Na-Maui. El gran, té tretze anys. Poc feinejador encara que molt intel·ligent; sovint es troba entre els darrers de la cinquena divisió. Malgrat això, quan ho vol amb la seva facilitat d’assimilació, la seva remarcable memòria, s’enfila al primer lloc i és d’això que Doniphan es mostra més gelós. Briant i ell no han pogut mai entendre’s del tot al pensionat Chairman i ja s’han vist les conseqüències d’aquest desacord a bord de l’Sloughi. Oi més, Briant és audaç, emprenedor, destre en els exercicis corporals, viu de resposta, molt servicial, bon xicot, sense la pretensió de Doniphan; un xic desmanegat i poc elegant, en una paraula, molt francès i, per això mateix, molt diferent dels seus companys d’origen anglès. Per altra banda, moltes vegades ha protegit els més febles contra els abusos que els grans feien de les seves forces i, pel seu servei, no ha volgut sotmetre’s mai a les obligacions del fagisme. Això ha portat sempre lluites, baralles, resistències, de les quals sempre ha sortit vencedor gràcies al seu vigor i al seu coratge. Generalment, és estimat i quan ha estat l’ocasió de dirigir l’Sloughi els seus companys, amb poques excepcions, no han dubtat a obeir-lo, molt més que, com se sap, havia pogut adquirir alguns coneixements nàutics durant la seva travessia d’Europa a Nova Zelanda. En quant al seu germà petit, Jacques, fins aleshores havia estat considerat com el més eixerit de la tercera divisió i fins de tot el pensionat, sense exceptuar Service; inventant contínuament maleses noves i fent travetes als seus companys, cosa que feia que el castiguessin més que de raó. Com veurem, però, el seu caràcter havia canviat absolutament des de la sortida del iot, sense que hom sabés per quin motiu.

Aquests eren els nois que la tempesta acabava de llençar en una de les terres de l’oceà Pacífic.

Durant aquesta passejada d’algunes setmanes al llarg de les costes de Nova Zelanda, l’Sloughi havia d’anar manat pel seu propietari, el pare de Garnett, un dels més atrevits navegants de iot d’Australàsia. Quantes vegades aquell schooner havia comparegut pel litoral de Nova Guinea, de Nova Caledònia, de Nova Holanda, des de l’estret de Torres fins a les puntes meridionals de Tasmània i fins en aquells mars de les Moluques, de les Filipines i de les Célebes, tan funestes, a vegades, per als bastiments de més tonatge! Però era un iot construït sòlidament, molt mariner, i que aguantava admirablement la mar, fins amb temps dolent.

La tripulació es composava d’un contramestre, de sis mariners, d’un cuiner i d’un grumet, Mokó, jove negret de dotze anys, la família del qual feia temps que estava al servei d’un cultivador de Nova Zelanda. Hem d’esmentar, també, un bonic gos de cacera, Fann, de raça americana que era propietat de Gordon i que no deixava mai el seu amo.

El dia de la sortida, havia estat fixat per al 15 de febrer. Mentrestant, l’Sloughi restava amarrat de popa a l’extrem del Comercial-pier i, per tant, bastant fora mar dintre el port.

La tripulació no era a bord quan el 14, al vespre, els joves passatgers vingueren a embarcar-se. El capità Garnett no havia d’arribar fins al moment de la marxa. Només el contramestre i el grumet reberen Gordon i els seus companys, car els altres homes havien anat a buidar un darrer got de whisky. I, quan tots ja foren instal·lats i acotxats, el contramestre volgué juntar-se amb la tripulació en una de les tavernes del port on cometé la falta imperdonable de tardar fins a una hora avançada de la nit. El grumet, s’havia quedat adormit a la seva llitera.

Què va passar aleshores? Molt probablement no se sabria mai. Allò que sí és cert és que l’amarra del iot fou desfeta per negligència o per malvolença… A bord, ningú no s’adonà de res.

Una nit negra embolcallava el port i el golf Hauraki. El vent terral es feia sentir amb força i el schooner, pres per sota per un corrent de reflux que anava cap alta mar, es posà a fugir enfora.

Quan el grumet es desvetllà, l’Sloughi corria com si hagués estat breçolat per una maregassa que no es podia confondre amb la ressaca habitual. Mokó, va córrer a pujar a coberta… El iot anava a la deriva!

Als crits que féu el grumet, Gordon, Briant, Doniphan i alguns altres, llençant-se de les lliteres, sortiren de l’escotilla. Inútilment cridaren socorsos. No veien ja cap dels llums de la ciutat o del port. El schooner estava ja a ple golf, a tres milles de la costa.

D’antuvi, per consell de Briant al qual es va afegir el grumet, aquests xicots assajaren d’establir una vela per tal de tornar a port fent una virada. Però, massa pesant per a poder ésser orientada com convenia, aquesta vela no tingué altre efecte que portar-los encara més lluny per la pressa que donava el vent d’oest. L’Sloughi passà pel davant del cap Colville, franquejà l’estret que els separava de l’illa de la Gran Barrera, i, aviat, es trobà a diverses milles de Nova Zelanda.

Ja es comprèn la gravetat d’aquesta situació. Briant i els seus amics ja no podien esperar cap socors de terra. En el cas que algun dels vaixells del port es posés a la seva recerca, passarien moltes hores abans de poder aconseguir-los, això admetent que li fos possible de trobar el schooner enmig d’aquella profunda obscuritat. I, d’altra banda, un cop arribat el dia com podríem veure un bastiment tant petit perdut en alta mar? I per sortir-se’n amb els seus propis esforços com s’ho arreglarien aquells nois tot sols? Si el vent no canviava, haurien de renunciar a tornar a terra.

És veritat que quedava l’esperança que un bastiment que estés fent ruta cap als ports de Nova Zelanda pogués trobar-los. Per això, i per problemàtica que fos aquesta eventualitat, Mokó va hissar un fanal al cim del pal de messana. No es podia fer altra cosa, aleshores, que esperar fins a trenc d’alba.

En quant als més petits, com que el tumult no els havia despertat, havia semblat bé de deixar-los dormir. Llur esfereïment no hauria fet més que afegir desordre a bord.

Això no obstant, encara es feren algunes temptatives per a posar l’Sloughi al curs del vent; però aquest s’abatia de pressa i derivava a l’est amb rapidesa.

De sobte, una llum fou assenyalada a dues o tres milles. Era una llum blanca a dalt d’un pal, senyal distintiu dels vaixells de vapor en marxa. Ben aviat aparegueren els dos focs de posició, roig i verd i com que eren visibles tots dos a la vegada, volia dir que l’steamer es dirigia de dret al iot.

Tots els nois llençaren inútilment crits d’angoixa. La remor de les onades, el xiulet del vapor que fugia pels tubs d’escapada de l’steamer, el vent esdevingut més violent a alta mar, tot es conjurava perquè llurs veus es perdessin per l’espai.

No obstant això, si no podien sentir-los, els mariners de guàrdia no s’adonarien del fanal de l’Sloughi? Era una darrera esperança.

Per dissort, en un dels brandeigs, la corda que el lligava es trencà i el fanal caigué a la mar. Ja res més no indicava la presència de l’Sloughi damunt del qual l’steamer corria a una velocitat de dotze milles per hora. En pocs segons el iot fou abordat i s’hauria enfonsat immediatament si l’hagués topat pel través, però la col·lisió es produí per la popa i no féu més que estavellar un tros del requadre on figura el nom i no tocà el buc.

Total, que el xoc havia estat tan feble que, deixant l’Sloughi a la mercè d’una borrasca molt propera, l’steamer continuà la seva ruta.

Molt sovint, els capitans no es captenen gaire de socórrer el vaixell que han aürtat. És una conducta criminal, de la qual trobaríem molts d’exemples. En aquest cas, però era molt admissible que a bord de l’steamer no haguessin sentit res de la topada amb aquest lleuger iot que ni tan sols havia entreviat en plena ombra.

Aleshores, enduts pel vent, aquells nois degueren creure’s perduts. Quan el dia aclarí la immensitat era deserta. En aquest tros de Pacífic poc freqüentat, els vaixells que van d’Australàsia a Amèrica o d’Amèrica a Australàsia, segueixen rutes més meridionals o més septentrionals. Ni un tan sols, va passar a vistes del iot. Vingué la nit, encara més dolenta i si hi haguessin calmes a les ràfegues, el vent no deixà de bufar de l’oest.

Allò que duraria aquesta travessia, ni Briant ni els seus companys podien afigurar-s’ho. Inútilment volgueren maniobrar de manera que poguessin fer tornar el schooner als paratges neo-zelandesos! Els mancava saber modificar-ne el curs i la força per tal d’hissar les veles.

Fou en aquestes condicions que Briant, desplegant una energia molt superior a la seva edat, va començar de prendre una influència sobre els seus camarades que el mateix Doniphan hagué de suportar. Si, ajudat en això per Mokó, no assolí de fer tornar el iot als paratges de l’oest, almenys emprava el poc que sabia per mantenir-lo en condicions suficients de navegació. No s’estalvià res; va vetllar nit i dia, les seves mirades recorregueren obstinadament l’horitzó cercant-hi una esperança de salvació. Va fer tirar a la mar, també, algunes botelles amb un document a l’interior relatiu a ells i a l’Sloughi. Era un feble recurs, sens dubte, però no el volgué negligir.

Ara, els vents de l’oest empenyien contínuament el iot a través del Pacífic, sense que fos possible deturar-ne la marxa ni tan sols disminuir-ne la velocitat.

Ja sabem el que va succeir. Alguns dies després que el schooner hagués estat empès a fora dels passos del golf Hauraki, s’aixecà una tempesta i, durant dues setmanes, es va desencadenar amb una impetuositat extraordinària. Assaltat per onades monstruoses després d’haver anat de poc, més de cent vegades, que els cops de mar l’esclafessin, cosa que hauria succeït si no hagués estat la seva sòlida construcció i les seves qualitats nàutiques, l’Sloughi anà a tocar terra en una costa desconeguda de l’oceà Pacífic.

I ara, quina seria la sort d’aquell pensionat de nàufrags, enduts a mil vuit-centes llegües de Nova Zelanda? ¿Per on els arribaria socors si no podien trobar-los en ells mateixos?…

Les seves famílies no tenien més remei que creure’ls englotits juntament amb el schooner.

Heus aquí per què:

A Auckland, quan la desaparició de l’Sloughi fou constatada la mateixa nit del 14 al 15 de febrer, es previngué al capità Garnett i les famílies d’aquells desgraciats xicots. No cal que insistim en l’efecte que l’esdeveniment produí a la ciutat on la consternació fou general.

Però, si les amarres s’havien romput o deslligat, potser la deriva hauria llençat el vaixell cap alta mar davant del golf?

Potser seria possible trobar-lo, encara que el vent d’oest, que anava agafant força, feia que es tinguessin les més doloroses inquietuds!

Sense perdre temps, el director del port prengué les seves mesures per anar en socors del iot. Dos vaporets van fer les recerques per un espai de diverses milles al defora del golf Hauraki. Durant tota la nit, recorregueren aquells paratges on la mar començava a esdevenir dura. I, quan tornaren, el dia següent, fou per a fer perdre tota esperança a les famílies colpides per aquella espantosa catàstrofe.

En efecte, si aquells vaporets no havien trobat l’Sloughi almenys n’havien trobat les desterres. Eren les restes de l’enquadrament de popa caigudes a la mar, després de la col·lisió amb l ’steamer peruà Quito; col·lisió de la qual aquest ni tan sols s’havia apercebut. Damunt d’aquelles desfés podien llegir, encara, tres o quatre lletres del nom Sloughi. Va semblar, doncs, que era cert que el iot hauria estat esclafat per algun cop de mar i que, com a conseqüència aquest accident, s’haurien perdut, cossos i béns, a unes dotze milles en alta mar de la Nova Zelanda.





IV


Primera exploració del litoral. — Briant i Gordon a través del bosc. — Vana temptativa per a descobrir una gruta. — Inventari del material. — Queviures., armes, vestits, llençols, eines, utensilis, instruments. — Primer dinar. — Primera nit.



La costa era deserta, com ho havia reconegut Briant quan era en observació a les barres del pal de messana. Des de feia una hora el schooner jeia damunt de la platja en el seu jaç de sorra i cap indígena no havia estat assenyalat. Ni sota els arbres que s’amuntegaven davant de l’espadat, ni a prop de les vores del riuet, que les aigües de la marea muntant omplien, no es veia ni una casa, ni una cabana, ni un refugi. Ni una sola empremta de peus humans a la superfície de la platja que les pujades de la mar omplien d’algues seques formant un cordó. A l’embocadura del riuet, cap barca de pesca. En fi, cap fumerola contornejant-se pels aires en tot el perímetre de la badia comprès entre els dos promontoris del sud i del nord.

En primer lloc, Briant i Gordon tingueren el pensament d’entrar-se al grup d’arbres a fi d’arribar a l’espadat per pujar-hi si era possible.

—Ja som en terra; ja és alguna cosa! —digué Gordon—. Però quina és aquesta terra que sembla deshabitada?

—L’important, és que sigui habitable —respongué Briant—. Tenim queviures i municions per alguns temps!… No ens manca més que un abrigall i cal que en trobem un… almenys per als petits… ells abans que res!

—Sí, tens raó! —respongué Gordon.

—En quant a saber on som —reprengué Briant—, ja hi haurà temps d’ocupar-se’n quan haurem proveït allò que té més pressa! Si estem en un continent potser hi haurà alguna esperança d’ésser ocorreguts! Si estem a una illa!… una illa deshabitada… en fi, ja ho veurem!… Vine Gordon, vine a explorar!

Ràpidament atenyeren tots dos el límit dels arbres que s’estenia obliquament entre el penya-segat i la riba dreta del riuet, tres o quatre-centes passes amunt de la desembocadura.

En aquell bosc no hi havia cap rastre del pas de l’home, ni una clariana ni un caminet. Troncs vells abatuts per l’edat, jeien per terra i Briant i Gordon s’enfonsaven fins els genolls en aquell tapís de fulles mortes. Nogensmenys, els ocells fugien esporuguits com si ja haguessin après de malfiar-se dels éssers humans. Així, era probable que aquella costa, si no era habitada, rebés accidentalment la visita dels indígenes d’algun territori veí.

En deu minuts travessaren el bosc, l’espessor del qual creixia en apropar-se al darrera rocós que s’alçava com una muralla a pic a una altura mitjana de cent vuitanta peus. ¿La base d’aquest darrera rocós, tindria alguna anfractuositat on fos possible trobar-hi abric? Hauria estat molt desitjable. En efecte, allí, una caverna protegida contra els vents de la mar, fins i tot en temps de maror, per la cortina d’arbres i fora de l’abast de la mar, hauria ofert, un refugi excel·lent. Allí, els joves nàufrags haurien pogut instal·lar-se provisionalment tot esperant que una exploració més a fons de la costa els permetés d’aventurar-se amb seguretat vers l’interior del país.

Dissortadament, en aquell darrera rocós, tan abrupte com el mur d’una fortificació, Gordon i Briant no descobrireu cap gruta, ni tan sols una entalladura per la qual hom hagués pogut elevar-se fins al cim de la cresta. Per anar cap a l’interior del territori, caldria, probablement, donar la volta a aquell espadat del qual Briant n’havia reconegut la disposició quan l’observava des de les travesses del pal de l’Sloughi.

Durant una bona mitja hora descendiren cap al sud a frec de la base de l’espadat. Arribaren, aleshores, a la vora a del riuet, que remuntava sinuosament en direcció est. Si aquesta vora era ombrejada de bonics arbres l’altra vorejava una contrada d’un aspecte molt diferent, sense verdor, sense accidents de terreny. S’hauria pogut dir que era un gran aiguamoll que es desenvolupava fins a l’horitzó sud.

Decepcionats en la seva esperança i no havent pogut enfilar-se al cim del penya-segat, des d’on, segurament, els hauria estat permès d’observar el país en un radi d’algunes milles, Briant i Gordon tornaren a l’Sloughi.

Doniphan i alguns altres, anaven i venien per damunt de les roques, mentre que Jenkins, Iverson, Dole i Costar es divertien recollint conquilles.

En una conversa que tingueren amb els grans, Briant i Gordon feren conèixer el resultat de la seva exploració. Tot esperant que les investigacions poguessin ésser portades més lluny, va semblar convenient no abandonar el schooner. Ni que tingués el fons del buc rebentat i que estigués fortament ajagut a babord, podria servir d’habitacle provisional al lloc mateix on havia embarrancat. Si la coberta s’havia mig obert al cantó de proa per damunt del departament de la tripulació, el saló i les cambres del darrer oferien, almenys, un abric suficient contra les ràfegues del vent. La cuina, no havia sofert gens del fregadís del buc amb les roques, amb gran satisfacció dels petits als quals la qüestió dels menjars interessava en gran manera.

En veritat, era una sort que aquells nois no s’haguessin vist obligats a transportar a la platja els objectes indispensables per a llur instal·lació. Admetent que haguessin reeixit, quines dificultats, quines fatigues no haurien hagut de suportar? Si l’Sloughi hagués quedat frenat als primers rompents, com haurien pogut salvar el material? La mar hauria desmantellat ràpidament el iot i de les poques desterres escampades per la platja, conserves, armes, municions, vestits, llençols, emes de tota mena, de tanta utilitat per a la existència d’aquell petit món, què haurien pogut salvar? Per sort el ras de marea havia llençat l’Sloughi més enllà del banc dels roquissers. Si bé és veritat que no havia quedat en estat de navegar, almenys era habitable, puix que les parts altes havien resistit la borrasca primerament i, després, el xoc i res no podia arrencar-lo d’aquell solc de sorra on s’havia enfonsat la seva quilla. Certament, sota els atacs successius del sol i de la pluja acabaria per desballestar-se, les baranes cedirien, la coberta acabaria d’obrir-se i l’abric que ara oferia acabaria per esdevenir insuficient. Però, d’ací a allà, o bé els joves nàufrags haurien pogut arribar en alguna ciutat o algun poble o, si la tempesta els hagués dut a una illa deserta, acabarien descobrint una gruta entre el rocam del litoral.

El millor, doncs, era de viure a bord de l’Sloughi i això fou fet des del primer dia. Una escala de corda muntada a estribord pel costa per on el iot s’inclinava, permeté a grans i a petits d’atènyer les escotilles de coberta. Mokó, que sabia una mica de cuinar, com a grumet que era, ajudat de Service a qui li agradava la bona xefla, s’ocupà de preparar un àpat. Tots menjaren amb bona gana i fins i tot Jenkins, Iverson, Dole i Costat hi feren un xic de tabola. Només Jacques Briant, que sempre havia estat el que feia estar alegre els altres del pensionat, continuà mantenint-se a part. Un canvi com aquest en el seu caràcter era per a sorprendre, però Jacques, esdevingut taciturn, sempre esquivava les preguntes que li feien els seus companys.

Finalment, fatigats després de tants dies i tantes nits passats entremig dels mil perills de la tempesta, no pensaren més que en dormir. Els petits es van repartir a la cambra del iot i els grans no tardaren gaire a ajuntar-s’hi. De totes maneres, Briant, Gordon i Doniphan volgueren vetllar per torns. Qui sap si podia aparèixer una bandada de feres o, potser, una colla d’indígenes tal vegada més temibles encara. No va passar res. La nit s’escolà sense cap alerta i quan rea-1 paregué el sol, després d’una oració de reconeixença envers Déu, tothom s’ocupà de les feines que les circumstàncies exigien.

De primer, calgué fer inventari dels queviures del iot, després del material, que comprenia armes, instruments, utensilis, vestits, eines, etc. La qüestió de l’alimentació era la més greu tota vegada que aquella costa semblava deserta. Els recursos es limitarien als productes de la pesca i de la cacera, sempre que el bestiar no fes falta. Fins aleshores Doniphan que era un caçador molt destre no havia vist més que nombroses bandades de volàtils per sobre les roques de la platja i del banc de roquissers, però hauria estat una llàstima haver de reduir-se als ocells de mar. Calia, doncs, saber quant de temps podien durar els queviures de bord i estalviar-los amb

Ara bé, una vegada feta la constatació, llevat de les galetes, que n’hi havia una provisió considerable, les conserves, pernil, croquetes planes de carn, compostes de farina de primera, porc trinxat i espècies, corned-beef, peix assecat i llaunes de tonyina, tot plegat no duraria més de dos mesos ni que es tractessin amb molta parsimònia. Calia, doncs, des del començament recórrer als productes del país per a estalviar els queviures en el cas que fos necessari fer centenars de milles abans d’arribar als ports del litoral o a les poblacions de l’interior.

—Mentre no s’hagin fet malbé aquestes conserves! —féu observar Baxter—. Si l’aigua de mar ha penetrat a la bodega, després d’haver embarrancat…

—Això ho veurem obrint les llaunes que ens semblin avariades —respongué Gordon—. Potser si tornàvem a coure-les podríem servir-nos-en?

—Jo me n’encarrego —respongué Mokó.

—I no tardis a posar-te a la feina —reprengué Briant—, car durant els primers dies haurem de viure per força dels queviures de l’Sloughi.

—I per què des d’ara —digué Wilcox—, no visitem les roques del nord de la badia i hi recollim ous que siguin bons per a menjar?

—Sí, sí! —digueren Costar i Dole.

—I per què no pesquem? —afegí Webb—. No tenim canyes i hams a bord i peixos a la mar? Qui vol anar de pesca?

—Jo, jo! —cridaren els petits.

—Està bé, està bé! —respongué Briant—. Però no es tracta de jugar i no donarem canyes i hams més que als pescadors seriosos!

—Tranquil, Briant! —respongué Iverson—. Ho farem com un deure…

—Bé, comencem per fer l’inventari d’allò que el iot conté —digué Gordon—. No hem de pensar solament en el menjar…

—Podríem recollir musclos per al dinar! —féu observar Service.

—Molt bé! —respongué Gordon—. Aneu-hi vosaltres, els tres o quatre més petits; Mokó us hi acompanyarà.

—Sí, senyor Gordon.

—Ja els vigilaràs, eh? —afegí Briant.

—No tingueu por!

El grumet era un noi amb el qual es podia comptar, xicot molt servicial, molt destre, coratjós; havia de prestar grans serveis als joves nàufrags. Tenia molta devoció per Briant i aquest, pel seu compte, no amagava la simpatia que li inspirava Mokó, simpatia, de la qual els seus companys anglosaxons haurien tingut, sens dubte, vergonya.

—Anem? —cridà Jenkins.

—Tu no hi vas, Jacques? —preguntà Briant adreçant-se al seu germà. Jacques respongué negativament.

Jenkins, Dole, Costar, Iverson, guiats per Mokó, recorregueren els roquissers que la mar acabava de deixar a sec. Potser en els intersticis de les roques podrien recollir una bona provisió de musclos, tallarines, cloïsses i fins i tot, potser, ostres. Crus o cuits aquests mariscs afegirien una aportació seriosa al dinar. Se n’anaren tot corrent i saltant, veient en aquesta excursió menys la utilitat que el plaer. Era ben bé de la seva edat i amb prou feines si conservaven, el record de les proves per les quals acabaven de passar ni el temor dels perills amb què el futur els amenaçava.

Així que la colleta fou fora, els grans emprengueren les recerques a l’interior del iot. Per una banda, Doniphan, Cross, Wilcox i Webb feren l’inventari de les armes, de les municions, dels vestits, de la roba de llit, de les eines i utensilis de bord. Per altra banda, Briant, Garnett, Baxter i Service feren el recompte de les begudes, vins, brandy, whisky, ginebra, tancats al fons de la bodega en barrilets de deu a quaranta galons. A mesura que cada objecte era inventariat, Gordon l’inscrivia en el seu carnet de butxaca. Aquest carnet era ple, de notes relatives a la distribució i a la càrrega del schooner. El metòdic americà, es pot dir que era comptable de i, ja posseïa un estat general del material i semblava que només li calgués comprovar-lo.

D’antuvi s’adonaren que hi havia un joc complet de veles de recanvi i d’ormeigs de tota mena, cordes i cordetes, cordills, etc. Si el iot hagués estat en disposició de navegar no hauria mancat res per a tornar-lo a equipar enterament. Però si aquelles teles de primera qualitat, aquelles cordes noves, no servirien ja com a ormeig d’un vaixell, podien ésser em-rades quan es tractaria d’instal·lar-se. Alguns utensilis de esca, xarxes manuals i canyes de fons o d’arrossegada figuraven, també, a l’inventari i aquests eren ginys preciosos per oc que el peix fos abundant en aquells paratges.

En quant a les armes, heus ací el que hi havia inscrit al quadern de Gordon: vuit fusells de caça de percussió central; una escopeta de llarg abast especial per a caçar ànecs, i una dotzena de revòlvers. Corn a municions, tres-cents cartutxos per a armes de càrrega central, dues bótes de pólvora de vint-i-cinc lliures cadascuna, gran quantitat de plom, perdigons i bales. Aquestes municions eren destinades originàriament a les partides de caça durant els periples de l’Sloughi per les costes de Nova Zelanda, però, ara, podrien emprar-se més útilment per a assegurar la vida de la petita comunitat, i tant de bo que el Cel no volgués que fos per a defensar-la! La sota-bodega contenia una certa quantitat de coets, destinats a les comunicacions de nit, una trentena de sacs especials amb projectils per a ¡’alimentació dels dos petits canons del iot, els quals, calia esperar-ho, no haurien de servir per a refusar un atac d’indígenes.

Els articles de neteja i els utensilis de cuina eren suficients per a les necessitats dels joves nàufrags, fins i tot en el cas que la seva estada en aquella terra s’hagués de perllongar. Si una part de la vaixella s’havia fet a trossos quan el xoc de l’Sloughi contra els esculls, en quedaven, de tota manera, prou per als serveis de cuina i de taula. Per altra banda, no eren objectes d’absoluta necessitat. Era més important que els vestits de franel·la, de llana, de cotó o de tela fossin en prou quantitat que permetés als nois de canviar-se segons les exigències de la temperatura. En efecte, si aquesta terra es trobava a la mateixa latitud que Nova Zelanda, cosa probable, car, des de la sortida d’Auckland, el schooner havia estat empès sempre per vents d’oest, eren d’esperar calors fortes durant l’estiu i grans freds durant l’hivern. Per sort, a bord hi havia gran quantitat d’aquests vestits que són indispensables per a una excursió de diverses setmanes puix que, a la mar, mai sobra abrigar-se. Per altra banda, els baguls de la tripulació facilitaren pantalons, samarres de llana, capots encerats, jerseis gruixuts, que seria fàcil d’adaptar a la talla de grans i de petits i es podria afrontar el rigor de l’estació hivernal. No cal dir que, si les circumstàncies obligaven a abandonar la nau per un habitacle més segur, cadascú s’enduria la seva roba de llit completa, car les lliteres estaven ben guarnides de matalassos, llençols, coixineres, mantes i, tractant-los amb cura, aquests diversos objectes podrien durar molt de temps…

Molt de temps!… Una frase que potser significava sempre!

I ara, vegeu el que Gordon anotà al seu carnet a l’apartat d’instruments de bord: dos baròmetres aneroides, termòmetre centígrad, dos rellotges marins, diverses d’aquelles trompes o corns de coure que, en cas de boira, porten les veus a llarga distància, tres allargavistes de petit i llarg abast, una brúixola model gran i dues més de model reduït, un storm-glass indicador de l’apropament de les tempestes i, finalment, diverses banderes del Regne Unit, sense comptar tota la sèrie de banderoles que permeten comunicar-se de vaixell a vaixell. Per acabar, també hi havia un canot portàtil de cautxú, plegable com una maleta i suficient per a travessar un riu o bé un llac.

D’eines, al bagul del fuster de bord n’hi havia un joc molt complet, sense comptar sacs de claus, cargols, tirafons i peces de ferro de totes menes necessàries per a les petites reparacions del iot. No hi faltaven, tampoc, botons, fil, agulles, car en previsió de freqüents estripades, les mares d’aquells xicots havien pres les seves precaucions. No correrien perill, tampoc, de mancar de foc amb una àmplia provisió de llumins, de metxa i d’encenedors que els abastarien molt de temps i que els permetia tranquil·litzar-se en aquest aspecte.

També hi havia a bord una bona col·lecció de mapes especials de les costes de l’arxipèlag neo-zelandès, inútils, per conseqüent, en aquests paratges desconeguts. Per sort, Gordon, s’havia endut un d’aquests atlas generals, precisament el tan anomenat de Stieler un dels més perfectes de la geografia moderna. A la biblioteca del iot hi havia una certa quantitat de bons llibres anglesos i francesos, sobretot narracions de viatges i alguns patracols de ciències, sense parlar dels dos famosos Robinsons que Service havia salvat com, en una altra època, havia fet Camoes amb les seves Os Lusiades. Garnett havia fet la mateixa cosa amb el seu famós acordió que havia sortit bo i sa de l’embarrancament. A més del que calia per a llegir, hi havia el necessari per a escriure, plomes, llapis, tinta, paper i un calendari de l’any 1860, damunt del qual, Baxter fou encarregat d’esborrar cada dia escolat.

—El 10 de març —digué—, és el dia en què el nostre pobre Sloughi ha estat llençat a la costa!… Esborraré, doncs, aquest 10 de març i tots els dies del 1860 que l’han precedit.

S’hauria d’esmentar, igualment, una quantitat de cinc-centes lliures d’or que fou trobada a la caixa forta del iot. Qui sap si aquests diners podrien servir-los en el cas que els nostres nàufrags arribessin a algun indret des d’on poguessin ésser repatriats.

Gordon, aleshores, va prendre bona nota amb tota minuciositat dels diversos barrils arrenglerats a la bodega. Alguns d’ells, plens de ginebra, cervesa lleugera o vi havien esclatat quan l’Sloughi fregava els esculls i el seu contingut havia desbordat per les fustes desajuntades. Era una pèrdua irreparable i caldria administrar degudament el que en restava.

A la bodega de l’schooner, s’hi trobaven, encara, cent galons de vi bo i de xerès, cinquanta galons de ginebra, de brandy i de whisky i quaranta bocois de cervesa lleugera d’uns vint-i-cinc galons cada un. Oi més, una trentena d’ampolles de licors diferents que, ben embolicades, en les seves camises de palla havien pogut resistir el xoc dels rompents.

Ja es veu que els quinze supervivents de l’Sloughi podien dir-se que la vida material els era assegurada, almenys durant un cert temps. Mancava saber si el país subministraria recursos que els permetessin d’estalviar les reserves, En efecte, si era una illa allí on els havia llençat la tempesta no podien esperar de sortir-ne mai més, llevat que un vaixell vingués per aquells paratges i que ells poguessin assenyalar la seva presència. Reparar el iot, restablir el costellam del buc estavellat en el seu fons, refer les cornises, tot això exigiria un treball per damunt de les seves forces i caldrien eines i atuells que no tenien a la disposició. Construir una nova nau amb les desforres de la vella no podien ni somniar-ho i, per altra banda, no essent iniciats en les coses de la navegació com haurien pogut travessar el Pacífic per a retornar a Nova Zelanda? De totes maneres, amb les embarcacions de l’schooner no seria impossible d’arribar a algun altre continent o alguna altra illa si és que n’hi havia per aquells verals en aquesta part del Pacífic. Però els dos canots de salvament de l’schooner havien estat emportats pels cops de mar i no restava més que la iola amb la qual, tot el més, es podia navegar, tot costejant.

Cap a migdia, els petits, guiats per Mokó, tornaren a l’Sloughi. Finalment s’havien fet útils posant-se a treballar seriosament. Portaven una bona quantitat de conquilles que el grumet va començar a preparar. D’ous, devia haver-n’hi en gran quantitat, ja que Mokó havia constatat la presència d’innombrables coloms de la mena comestible, que feien el niu a les altes amfractuositats de l’espadat.

—Està bé! —digué Briant—. Un matí d’aquests, organitzarem una batuda que podrà resultar molt fructuosa!

—Ja ho crec —respongué Mokó—, i tres o quatre trets ens donaran coloms a dotzenes. Pels nius, baixant per una corda, potser no serà massa difícil d’haver-los.

—D’acord —digué Gordon—. I, mentrestant, ¿si demà Doniphan volgués anar de cacera?…

—No volem pas altra cosa —replicà Doniphan—. Webb, Cross i Wilcox vindran amb mi.

—De bona gana —respongueren els tres joves—, encantats de poder anar a tirar contra aquells milers de volàtils.

—De totes maneres —digué Briant—, us recomano de no matar massa coloms! Ja els trobarem quan en tindrem necessitat. No malgastem el plom, els perdigons i la pólvora…

—Està bé, està bé!… —respongué Doniphan que no suportava les observacions, sobretot si venien de Briant—. No és la primera vegada que anem de cacera i els consells ens sobren!

Al cap d’una hora, Mokó vingué a anunciar que el dinar era a punt. Tots tornaren a pujar al schooner a corre-cuita i s’assegueren al menjador. Degut a la inclinació del iot, la taula penjava del cantó de babord. Però això no era prou per a molestar aquella quitxalla acostumada a la maregassa. ¿Les conquilles, especialment els musclos, foren declarats excel·lents, malgrat que l’assaonament no fos d’allò millor. En aquella edat, però, no és la gana el millor dels condiments? Galeta, un bon tros de bou en llauna, aigua fresca, agafada a la desembocadura del riuet al moment de baixa mar per tal que no tingués gust de salobre afegida d’unes gotes de bran-plegat va fer una menjada molt acceptable.

La tarda va ésser emprada en diversos treballs d’acomodament de la bodega i a la tria dels objectes que havien estat inventariats. Mentrestant, Jenkins i els seus petits companys pescaven al riu on formiguejaven peixos de diferents espècies. Després de sopar, tots anaren a reposar, llevat de Baxter i de Wilcox que havien de quedar-se de guàrdia fins a barricada del dia.

D’aquesta manera va passar aquella primera nit en aquesta terra de l’oceà Pacífic.

En conjunt, aquells nois no mancaven de recursos com sovint manquen als nàufrags en llocs deserts! En l’estat en què es trobaven, si haguessin estat homes vàlids i capaços haurien tingut moltes esperances de salvació. Però ells, el més gran dels quals encara no tenia catorze anys, si quedaven condemnats a romandre llargues anyades en aquestes condicions, ¿arribarien a satisfer les necessitats de llur existència?… Hi havia motius per a dubtar-ne!





V


Illa o continent? — Excursió. — Briant se’n va sol. — Els amfibis. — Les bandades de pingüins. — Dinar. — Des del cim. — Els tres illots d’alta mar. — Una ratlla blava a l’horitzó. — Tornada a l’Sloughi.



Illa o continent? Era la greu pregunta que es feia Briant, Gordon i Doniphan que, per llur caràcter i llur intel·ligència, 1 feien de veritables caps d’aquell petit món. Pensant en el futur, mentre que els petits homes pensaven en el present, sovint parlaven d’aquesta qüestió. En tot cas, tant si aquesta terra era insular com continental, era ben clar que no pertanyia a la zona dels tròpics. Això es veia per la seva vegetació: alzines, oms, bedolls, castanyers, pins i ginebrons de diverses espècies, nombroses mirtàcies a saxifràgies que no són els arbres o arbustos que es troben a les regions centrals del Pacífic. Fins i tot semblava que aquest territori havia d’estar en una latitud més alta que la de Nova Zelanda i, per consegüent, més apropada al pol austral. Es podia témer, doncs, que els hiverns hi fossin rigorosos. Ja un espès tapís de fulles mortes omplia el sòl del bosc que s’estenia al peu del penya-segat. Només els pins i els ginebrons havien conservat el brancatge que es renova d’estació en estació sense despullar-se mai.

—És per això —feu observar Gordon, l’endemà del dia en que l’Sloughi havia estat transformat en habitacle sedentari— que em sembla oportú no instal·lar-nos definitivament en aquesta banda de la costa!

—Jo sóc d’aquesta opinió —respongué Doniphan—. Si esperem l’estació dolenta serà massa tard per a arribar a algun indret habitat, per poc que hàgim de fer centenars de milles.

—Paciència! —replicà Briant—. Encara no som a la meitat del mes de març!

—Sí —reprengué Doniphan—, el bon temps pot durar fins a finals d’abril i en sis setmanes es pot fer molt de camí…

—Quan hi ha camí —replicà Briant.

—I per què no n’hi hauria?

—Sens dubte! —respongué Gordon—. Però, si n’hi ha un; sabem on ens conduirà?

—Jo només sé una cosa —respongué Doniphan—, i és que seria absurd de no haver deixat el schooner abans de l’estació dels freds i de les pluges i, per això, cal que no vegem dificultats a cada pas!

—Val més veure-les —replicà Briant—, que aventurar-se com boigs a través d’un país que no coneixem.

—Anomenar boigs aquells que no són de la vostra opinió, està fet molt aviat —respongué Doniphan.

Qui sap si la resposta de Doniphan anava a portar-ne d’altres del seu company i fer degenerar la conversa en querella, quan Gordon intervingué.

—Disputar-se no serveix de res —digué—, i per resoldre els nostres problemes comencem per entendre’ns. Doniphan té raó de dir que si estem a prop d’un país habitat hauríem d’atènyer-lo com més aviat millor, però Briant respon: «És possible?» i jo trobo que també té raó de respondre així.

—Què diable, Gordon! —replicà Doniphan—. Anant cap al nord, tornant a baixar cap al sud, dirigint-nos vers l’est, acabaríem arribant en un lloc o altre…

—Sí, si som en un continent —digué Briant—; no, si som en una illa i aquesta illa és deserta!

—Per això —afegí Gordon—, convé reconèixer la realitat. En quant a abandonar l’Sloughi sense haver-nos assegurat si a l’est hi ha o no una mar…

—Però si és ell qui ens abandonarà —cridà Doniphan. Sempre disposat a entestar-se en les seves idees. No podrà resistir les borrasques de l’estació dolenta en aquesta platja!

—Hi estic d’acord —replicà Gordon—, i, no obstant això, abans d’aventurar-nos cap a l’interior és indispensable saber on anem.

Gordon tenia tanta raó que Doniphan hagué de rendir-se de grat o per força.

—Jo estic a punt per a anar d’exploració —digué Briant.

—Jo també —digué Doniphan.

—Tots hi estem —respongué Gordon—; però com que seria imprudent d’arrossegar els petits en una exploració que pot ésser llarga i fatigant, em penso que amb dos o tres de nosaltres n’hi haurà prou.

—És una llàstima —observà Briant—, que no hi hagi un turó prou alt per a poder examinar el territori des del seu cim. Per dissort, ens trobem en una terra baixa i, des d’alta mar, no hi vaig veure una sola muntanya, ni lluny a l’horitzó. Fa l’efecte que no hi ha altres altures que aquest penya-segat que s’aixeca darrera la platja. Més enllà, segurament que tot són boscos, planes, i aiguamolls, a través dels quals transcorre aquest riuet que només coneixem a la seva desembocadura.

—Seria útil de donar un cop de vista a aquesta comarca —respongué Gordon—, abans de donar la volta a l’espadat on, juntament amb Briant, buscàrem inútilment una caverna.

—I doncs, per què no anem al nord de la badia? —digué Briant—, em sembla que pujant al cim, podríem veure-hi lluny…

—És precisament el que pensava —afegí Gordon—. Sí, aquell cim que pot tenir dos-cents cinquanta o tres cents peus, deu dominar el penya-segat.

—M’ofereixo per anar-hi… —digué Briant.

—De què serviria? —respongué Doniphan—, ¿i què es podrà veure des d’allà dalt?

—El que hi hagi —respongué Briant.

En efecte, a la punta extrema de la badia, s’alçava un amuntegament de roques, una mena de morrot, tallat a pic pel cantó de la mar i que, per l’altre costat, semblava ajuntar-se a l’espadat. De l’Sloughi en aquell promontori la distància no devia passar de set a vuit milles seguint la corba de la platja i, tot al més, cinc, a vol d’ocell. Gordon no devia equivocar-se de molt estimant en aproximadament uns tres-cents peus l’altura del promontori per sobre el nivell de la mar.

¿Aquesta altitud seria suficient perquè la vista pogués estendre’s àmpliament damunt del territori? ¿La mirada no fóra aturada cap a l’est per algun obstacle? En tot cas, sempre es podria explorar allò que hi hagués més enllà del cap, és a dir, si la costa es perllongava indefinidament cap al nord o si l’oceà es desenvolupava més enllà. Era convenient, doncs, d’anar fins a l’extremitat de la badia i fer aquesta ascensió. Per poc que el territori s’estengués cap a l’est, la vista l’abastaria una extensió de diverses milles.

Fou decidit que aquest projecte es posaria en obra. Si Doniphan no el considerava de gran utilitat —segurament perquè la idea havia estat de Briant i no d’ell— no volia dir que no pogués donar excel·lents resultats.

Ensems, es prengué la resolució, i ben presa, de no abandonar l’Sloughi mentre no se sabés amb certesa si havia embarrancat o no al litoral d’un continent, litoral que només podia pertànyer al continent americà.

Nogensmenys l’expedició no pogué ésser empresa durant els cinc dies següents. El temps havia esdevingut boirós i, de tant en tant, queia una plujeta fina. Encara que el vent no mostrés tendència a refrescar, els vapors que embromaven l’horitzó haurien fet inútil l’exploració projectada.

De totes maneres aquells quants dies no foren perduts. Varen servir per a realitzar certs treballs. Briant s’ocupava dels més petits, sobre els quals vetllava contínuament, com si fos una necessitat de la seva natura dispensar-se en afecció paternal. La seva constant preocupació era que anessin tan ben cuidats com les circumstàncies permetien. Per això, ja que la temperatura tenia tendència a baixar, els obligà a posar-se vestits més calents adaptant els qui hi havia als baguls dels mariners. Allò va representar una feina de sastre on les tisores treballaren més que l’agulla i per a la qual Mokó, que sabia cosir com a grumet per a totes les feines, es va mostrar ple de traça. No es pot dir que Costar, Dole, Jenkins i Iverson anessin vestits elegantment amb aquells pantalons i aquelles samarres massa grans però arrebossades a mànigues i cames, no; de veritat. Però no importava. Així podien canviar-se i aviat s’acostumaren a la seva nova vestimenta.

D’altra banda, no els deixaven estar inactius. Sota la batuta de Garnett o de Baxter anaven, molt sovint, a recollir conquilles quan hi havia mar baixa o pescaven amb xarxes o canyes al llit del riuet. Diversió per a ells i profit per a tothom. Enfeinats amb un treball que els plaïa no pensaven massa en la seva situació la gravetat de la qual difícilment haurien pogut comprendre. És clar, que el record del seus pares els entristia, com entristia els seus companys, però, tal vegada, no els venia al pensament que potser no els tornarien a veure mai més!

Gordon i Briant no deixaven de petja l’Sloughi, del qual s’havien atribuït la conservació. Algunes vegades també s’hi quedava Service i, sempre alegroi, també es mostrava molt útil. Estimava Briant i no havia fet mai colla amb aquells dels seus companys que s’aplegaven més aviat amb Doniphan. També Briant li tenia molta afecció.

—Tot va bé, tot va bé!… —repetia de bona gana Service—. Veritablement el nostre Sloughi ha estat disposat ben a propòsit a la platja per una onada complaent que no l’ha estropellat gaire… Això és una sort que ni Robinson Crusoe ni el Robinson suís tingueren en llur illa imaginària!

I què feia Jacques Briant? De tant en tant ajudava el seu germà en els detalls de bord, però amb prou feines contestava les preguntes que se li adreçaven i girant sempre la vista quan algú el mirava cara a cara.

Briant no deixava d’inquietar-se seriosament per aquesta actitud de Jacques. Més gran que ell d’uns quatre anys, sempre havia tingut al seu damunt una influència real. Ara bé, des de la sortida del schooner, com ja s’ha pogut observar, semblava que Jacques fos una criatura plena de remordiments. Tenia alguna falta greu per a retreure’s?; ¿falta que no gosaria confessar ni al seu germà gran? El que era cert, és que els seus ulls, enrogits més d’un cop, testimoniaven que havia plorat.

El seu germà s’havia arribat a preguntar si la salut de Jacques no estava compromesa. Si queia malalt, quines atencions se li podrien donar? Això constituïa una gran preocupació que l’impulsava a interrogar el seu germà sobre el que li passava, a la qual cosa, aquest no feia més que respondre:

—Res, res… no tinc res!

I era impossible de treure-li més paraules.

Durant el temps que s’escolà de l’11 al 15 de març, Doniphan, Wilcox, Webb i Cross s’ocuparen de la cacera de les aus que niaven entre les roques. Sempre anaven junts i, visiblement, cercaven fer banda a part. Gordon no ho veia sense inquietud. De manera, que quan es va presentar l’ocasió intervingué entre els uns i els altres, tractant de fer-los aprendre com era de necessària la unió. Però Doniphan, sobretot, responia amb tanta fredor que va considerar prudent no insistir. No obstant això, no desesperava de destruir aquests gèrmens de dissidència que podien esdevenir tan funestos; per altra banda, els esdeveniments assolirien potser l’apropament que els seus consells no obtenien.

Durant aquelles jornades boiroses que privaven d’emprendre l’excursió projectada al final de la badia, les caceres foren ben fructuoses. Doniphan, apassionat pels exercicis d’es-port era veritablement molt hàbil en el maneig del fusell. Molt orgullós de la seva traça, potser massa i tot, tenia un gran desdeny pels altres medis de cacera com las trampes o llaços als quals Wilcox donava preferència. En les circumstàncies en què es trobaven els seus companys, era probable que aquest xicot els prestés més serveis que no pas ell. Webb, tirava bé però no podia pretendre igualar Doniphan. Cross no s’hi entusiasmava i s’acontentava aplaudint les proeses del seu cosí. Cal fer esment, també, del gos Fann que es distingia en la caça i no dubtava de llançar-se al mig de les ones per portar el bestiar caigut més enllà dels esculls.

Cal dir, però, que entre el nombre de peces abatudes pels joves caçadors hi havia nombrosos ocells marins com cormorans, goelans, gaviotes i altres que Mokó no podia aprofitar a la cuina. És veritat que els coloms roquers i les oques i ànecs abundaren i la carn fou molt apreciada. Per la direcció que seguien aquests oques salvatges quan les detonacions les feien fugir ales ajudeu-me, es podia jutjar que devien habitar a l’interior del país.

Doniphan va caçar també algun d’aquells ocells que viuen habitualment dels mol·luscs de diferents menes, que tan els agraden. En conjunt, es podia triar; però generalment aquest aviram exigia una certa preparació per tal de perdre el seu gust oliós i, malgrat la seva bona voluntat, Mokó no se’n sortia sempre a satisfacció de tothom. El cas és, que no es podia ésser exigent, com ho repetia sovint el previsor Gordon i calia economitzar en les conserves del iot si no en les galetes de les quals estaven ben proveïts.

Quina pressa hi havia a fer l’ascensió del cim!; ascensió que potser resoldria la important qüestió de continent o illa, en efecte, d’aquesta qüestió depenia el futur i, consegüentment, la instal·lació provisional o definitiva en aquesta terra.

El 15 de març el temps semblà favorable per a la realització del projecte. Durant la nit, el cel s’havia aclarit dels espessos vapors que la calma dels dies precedents hi havia acumulat. Un vent terral l’acabaria de netejar en poques hores. Uns vius raigs de sol dauraven la cresta de ¡’espadat. Era d’esperar que quan fos aclarit obliquament a la tarda, l’horitzó de l’est apareixeria amb una nitidesa suficient i era precisament aquest horitzó el que es tractava d’observar. Si una línia d’aigua contínua s’estenia per aquell cantó, és que aquella terra era una illa i els socors només podrien venir d’algun vaixell que comparegués per aquells paratges.

No s’ha d’oblidar que la idea d’aquesta excursió al nord de la badia, era de Briant i que ell havia resolt de fer-la tot sol. Segurament hauria consentit que l’acompanyés Gordon, però abandonar els seus companys sense que aquell hi fos per a vigilar-los, l’hauria inquietat massa.

El dia 15, al vespre, després d’haver observat que el baròmetre es mantenia fixe al bon temps, Briant va prevenir Gordon que l’endemà, a trenc d’alba seria la marxa. Recórrer una distància de deu o dotze milles, anada i tornada, no espantava un xicot vigorós que no es captenia de la fatiga. Segurament que amb una jornada en tindria prou per a dur a on terme la seva exploració i Gordon podia estar tranquil que tornaria abans de la nit.

Briant, doncs, sortí de bona matinada, sense que els altres Juguessin esment de la seva marxa. No anava armat més que d’un bastó i d’un revòlver, pel cos que trobés alguna fera, malgrat que els nois caçadors no n’haguessin trobat cap rastre en les seves excursions precedents.

A les dites armes defensives, Briant hi havia afegit un instrument que havia de facilitar-li la tasca quan fos a la punta del promontori. Era un dels allargavistes de l’Sloughi, d’una gran lluminositat i de llarg abast. Ensems i dintre d’una bossa penjada a la seva cintura es va endur unes galetes, un tros de carn salada, una cantimplora amb aigua addicionada d’algunes gotes de brandy, en fi tot el necessari per a fer un esmorzar i, si calia, un dinar i tot si algun incident retardava el seu retorn al schooner.

Briant, caminant amb un bon pas, seguí d’antuvi el contorn de la costa, que marcava al límit interior dels esculls, un llarg cordó d’algues seques, quelcom mullades encara per les darreres aigües de la marea descendent. Al cap d’una hora ja havia traspassat el punt extrem on havien arribat els seus companys quan anaven a caçar els coloms a les roques.

Aquests volàtils, en aquest moment, no havien de témer res d’aquell xicot. No volia entretenir-se a fi d’arribar al més aviat Possible al peu del promontori. Calia aprofitar el temps clar i el cel enterament netejat de boires. Si els vapors s’acumulaven vers l’est, durant la tarda, el resultat de l’expedició hauria estat nul.

Durant la primera hora Briant havia pogut caminar bastant ràpidament i fer la meitat del recorregut. Si no es presentava cap obstacle comptava d’haver atès el promontori abans de les vuit del matí. Però, a mesura que l’espadat s’apropava al banc d’esculls, la platja presentava un sòl més difícil, ja que l’amplada de sorra es reduïa a mida que els rompents li guanyaven terreny. En lloc del terreny elàstic i ferm que hi havia entre el bosc i la mar als voltants del riuet, Briant es veié obligat a aventurar-se a través d’un sembrat de roques relliscoses, de guano viscós, de tolls d’aigua que calia voltar, de pedres bellugadisses sobre les quals no trobava prou punt de recolzament. Això, ocasionà una marxa molt fatigant i el que era més sensible, un retard de dues llargues hores.

«Cal que arribi al cap del promontori abans que pugi la marea —es deia Briant—. Aquest tros de platja ha estat cobert per la darrera marea i a la propera ho serà, amb tota seguretat, fins al peu del penya-segat. Si em veig obligat a fer camí enrera o a refugiar-me en alguna roca, arribaria massa tard! Haig de passar, doncs, costi el que costi, abans que l’aigua hagi invadit la platja!».

I aquell noi coratjós, sense voler sentir la fatiga que començava a enredar-li els membres, va optar pel camí més curt. En alguns indrets es llevà sabates i mitjons per tal de travessar els amplis tolls d’aigua fins a mitja cama. Després quan tornava a trobar-se a la superfície dels roquissers s’hi aventurava ni que fos amb el temor d’alguna relliscada que només pogué evitar a força de traça i d’agilitat.

S’adonà que era precisament en aquest lloc de la badia on el bestiar aquàtic es mostrava amb més abundància. Pot dir-se que els coloms, els menja-ostres i els ànecs hi eren com formigues. També dues o tres parelles de foques peludes jugaven a prop dels rompents i sense manifestar cap senyal de por i sense tractar de fugir cap a l’aigua. Es podia sospitar que si aquells amfibis no s’esfereïen de la presència de l’home, és que no creien tenir-hi res a témer i que, des de molts anys, cap caçador no havia vingut a perseguir-los.

De totes maneres, reflexionant millor, Briant també tragué, la conseqüència de la presència de les foques, que aquesta costa deuria ésser d’una latitud més elevada que no ho havia cregut, més meridional, doncs, que l’arxipèlag neozelandès. Així, doncs, el schooner devia haver derivat notablement cap al sud-est durant la seva travessia del Pacífic. I això va semblar més confirmat encara, quan havent arribat al peu del promontori, veié una bandada de pingüins dels que freqüenten els paratges antàrtics. Caminaven, gronxant-se, per centenes tot agitant amb poca traça les seves aletes, que els serveixen més per a nedar que per a volar. Oi més no es pot fer res amb la seva carn rància i oliosa.

Eren les deu del matí. Ja veieu el temps que havia esmerçat Briant per a fer les darreres milles. Extenuat, afamat, li va semblar convenient de refer-se, abans de temptar l’ascensió del promontori, la cresta del qual s’elevava a uns tres-cents peus per sobre el nivell de la mar.

Briant s’assegué damunt d’una roca, apartada de la marea muntant que sobrepassava ja el banc dels roquissers. Ben certament, que al cap d’una hora ja no hauria pogut passar entre els rompents i la base de l’espadat sense exposar-se a veure’s envoltat pel flux de l’aigua. Però, ara, això no el preocupava i pensava que, a la tarda, quan el reflux s’hauria endut totes aquestes aigües cap a la mar, tornaria a trobar el pas lliure en aquell indret.

Un bon tros de carn, alguns glops de la cantimplora, fou tot allò que li va caldre per apagar la seva fam i la seva set. Entre tant l’aturada donava repòs als seus membres i, ensems, reflexionava. Tot sol, allunyat en aquell moment dels seus companys, provava de mirar cara a cara la situació, ben decidit a continuar fins al final l’obra de la salvació comuna, prenent-hi la part més important. Si l’actitud de Doniphan i d’alguns altres envers ell no deixava de preocupar-lo, era tan sols perquè hi veia una causa de divisió molt enutjosa. Estava resolt, no obstant i això, a oposar una resistència absoluta a qualsevol acte que li semblés comprometedor per als altres companys. Després, va pensar en el seu germà Jacques, el comportament del qual li feia molta inquietud. Li semblava que aquella criatura amagava alguna falta comesa, probablement abans de la sortida, i es prometia a si mateix que el pressionaria, tan fortament, que el seu germà es veiés obligat a respondre-li.

Durant una hora, Briant perllongà aquesta aturada, a fi de reprendre forces. Recollí la seva bossa, se la llançà a l’esque-na i començà a enfilar-se per les primeres roques.

Situat a la mateixa extremitat de la badia, el promontori que acabava en punxa aguda, presentava una formació geològica bastant estranya. S’hauria dit que era una cristal·lització d’origen igni, que s’havia produït sota Facció de forces plutòniques.

Aquell morrot, contràriament a allò que semblava de lluny no s’unia a l’espadat. Per altra banda era completament diferent per la seva composició puix que era constituït per roques granítiques en lloc d’estratificacions calcàries semblants a les que enquadren la Mànega a l’oest d’Europa.

Això és el que pogué observar Briant; també va remarcar que un pas estret separava el promontori del penya-segat. Més enllà, cap al nord la platja s’estenia fins a perdre’s de vista. De totes maneres, com que aquest morrot dominava els voltants d’un centenar de peus, la mirada podria abraçar una àmplia extensió de territori i això era l’important.

L’ascensió fou penosa. Calia hissar-se d’una roca a l’altra; roques tan altes que, a vegades, Briant no abastava el sortint superior. Però com que pertanyia a aquesta mena de nois que poden classificar-se a la categoria dels enfiladors, com que des de molt jovenet havia demostrat un gust pronunciat per rescatada en la qual havia guanyat una audàcia i una agilitat poc ordinàries, va posar, finalment, el peu damunt de la punta del cim, després d’haver evitat hauria pogut ésser mortal.

D’antuvi, amb l’allargavistes als recció est. Aquesta regió era plana la seva vista. El penya-segat era l’altura principal i el seu planell o replà anava baixant lleugerament cap a l’interior. Més enllà pujolets abonyegaven lleugerament el sòl, sense modificar sensiblement l’aspecte del país. Boscos verds el cobrien en aquella direcció, amagant sota els massissos de verdor esgrogueïts per la tardor, el llit dels riuets que segurament s’escolaven vers el litoral. No era més que una superfície plana fins a l’horitzó, la distància de la qual podia avaluar-se en una desena de milles. No semblava que la mar voregés el territori per aquell costat i per constatar si es tractava d’un continent o d’una illa, caldria organitzar una; excursió més llarga en direcció est.

En efecte, cap al nord, Briant no atalaiava l’extremitat del; litoral que es desenvolupava en línia dreta d’unes set a vuit milles. Més enllà d’un altre morrot molt allargat agafava forma còncava tot formant una immensa platja sorrenca que donava la idea d’un vast desert.

Cap al sud, al darrera de l’altre morrot esprimatxat a l’extrem de la badia, la costa corria del nord-est al sud-oest, delimitant un ampli aiguamoll que feia contrast amb les platges desertes del nord.

Briant havia passejat atentament el seu allargavistes per sobre tots els punts d’aquest ample perímetre. Es trobava en una illa? Es trobava en un continent?… No ho hauria pogut dir. En tot cas, si era una illa era bastant extensa, heus ací tot allò que podia afirmar. Es va girar, després, cap a l’oest. La mar resplendia sota els raigs oblics del sol que declinava lentament cap a la posta.

De cop, Briant, portant vivament l’allargavistes als seus ulls, el va dirigir vers l’extrema línia d’alta mar.

—Vaixells! —va dir—. Vaixells que passen!

En efecte, tres punts negres apareixien damunt la perifèria de les aigües guspirejants, a una distància que no podia ésser inferior a unes quinze milles.

Quina torbació tingué Briant! ¿Era joguina d’alguna il·lusió? Veia, realment tres bastiments?

Briant baixà l’allargavistes i va eixugar flocular que s’enterbolia amb el seu alè. Va tornar a mirar…

En veritat aquells tres punts semblaven vaixells dels que només era visible el casc. Dels pals no se’n veia res i, en tot cas, cap fumerola no indicava que fossin vapors en marxa.

Promptament li vingué el pensament a Briant que si eren navilis, es trobaven a una distància massa gran perquè els seus senyals poguessin ésser vistos i com que era molt admissible que els seus camarades no haguessin vist els vaixells, el millor seria de tornar ràpidament al lloc on era l’Sloughi, a fi d’encendre un gran foc a la platja. I aleshores… una vegada post el sol…

Tot reflexionant així, Briant no deixava d’observar els tres punts negres. Quina no fou la seva decepció quan s’adonà que no es movien de lloc. Tornà a apuntar l’allargavistes i durant alguns minuts els tingué dintre del camp del seu objectiu… No va tardar gaire a reconèixer-ho; eren tres petits illots, situats a l’oest del litoral, a prop dels quals el schooner degué passar quan la tempesta se l’enduia cap a la costa, però que, entremig de les boires, no foren visibles.

La decepció fou gran.

Eren les dues. La mar començava a enretirar-se, deixant en sec el cordó dels esculls del costat del penya-segat. Briant, pensant que ja era hora de tornar a l’Sloughi, es preparà per a la baixada d’aquell morrot. Volgué, encara una vegada, recórrer l’horitzó de l’est. Com que la situació del sol era més obliqua potser veuria algun altre punt del territori que no li havia estat donat de veure fins aleshores.

Féu, doncs, una darrera observació en la direcció dita amb una atenció minuciosa i no li sabé pas greu d’haver pres aquesta decisió.

En efecte, a l’abast més llunyà de la seva vista, més enllà del darrer serrell de verdor, va distingir molt netament una línia blavosa que es perllongava de nord a sud en una extensió de diverses milles, les dues extremitats de la qual, es perdien darrera la massa confosa dels arbres.

—Què deu ser? —es va demanar.

Va mirar més atentament.

—La mar, sí!… La mar!

I, de poc, se li escapa l’allargavistes de les mans.

Puix que la mar s’estenia a l’est, ja no hi havia cap dubte!

No era en un continent que havia embarrancat l’Sloughi; era una illa, una illa isolada en aquella immensitat del Pacífic, una illa de la qual seria impossible sortir-ne!

I, aleshores, tots els perills se li presentaren com en una visió ràpida. El seu cor es va estrènyer fins al punt que no el sentia batre!… Però, refent-se contra aquesta involuntària defallença, comprengué que no havia de deixar-se abatre per inquietant que fos el futur!

Un quart d’hora després, Briant havia baixat a la platja i, reprenent el camí que havia fet el matí, abans de les cinc arribava a l’Sloughi on els seus companys esperaven, amb impaciència, el seu retorn.





VI


Discussió. — Excursió projectada i abandonada. — Mal temps. — La pesca. — Els fucus gegantins. — Costar i Dole a cavall d’un corser poc ràpid. — Els preparatius de la marxa. — De genolls davant la Creu del Sud.



El mateix vespre, després del sopar, Briant féu conèixer als grans el resultat de la seva exploració. Es resumia així: en direcció est, més enllà de la zona boscosa, havia, vist ben clarament una línia d’aigua que es dibuixava de nord a sud. No tenia cap dubte que era un horitzó de mar. Així, doncs, era una illa, no un continent, on havia anat a raure, amb tanta mala sort, l’Sloughi!

D’antuvi, tant Gordon com els seus companys acolliren amb una emoció ben viva la narració del seu camarada. Com? Eren, doncs, en una illa i no tenien cap mitjà per a sortir-ne? Calia renunciar a aquell projecte d’anar a cercar vers l’est la ruta del continent! Quedaven reduïts a esperar el pas d’un vaixell per aquelles costes! ¿Era veritat que fos aquesta la seva única esperança de salvació?…

—Ho s’haurà equivocat Briant en fer l’observació? —féu observar Doniphan.

—En efecte, Briant —afegí Cross—, ¿no has pogut prendre per la mar un agombolament de núvols?

—No —respongué Briant—, estic segur de no haver-me equivocat! Allò que he vist a l’est, era una línia d’aigua que s’arrodonia a l’horitzó!

—A quina distància? —va demanar Wilcox.

—A unes sis milles del cap.

—I, més enllà, no hi havia muntanyes ni terres elevades? —afegí Webb.

—No, només el cel!

Briant es mostrava tan afirmatiu que no hauria estat raonable de conservar el més petit dubte.

No obstant i això, tal com feia sempre que discutia amb Briant, Doniphan es va obstinar en la seva idea.

—I jo afegeixo —reprengué Doniphan—, que Briant es por haver equivocat i, mentre no ho haurem vist amb els nostres propis ulls…

—Això és el que farem —respongué Gordon—, car cal saber a què ens hem d’atendre.

—I us diré que no tenim ni un dia per a perdre —digué Baxter—, si volem sortir abans de l’estació dolenta, en el cas que ens trobéssim en un continent.

—Des de demà, a condició que el temps ho permeti —reprengué Gordon—, emprendrem una excursió que, durara alguns dies. Dic, si fa bo, car aventurar-se a través d’aquests boscos espessos, amb mal temps, seria un acte de bogeria…

_D’acord, Gordon —respongué Briant—, i quan haurem atès el litoral oposat de Filla…

—Si és una illa! —replicà Doniphan, que alçà les espatlles sense cap inconvenient.

__N’és una! —controvertí Briant amb un gest d’impaciència— no m’he equivocat… he vist clarament la mar en direcció est… encara que li agradi a Doniphan contradir-me com de costum…

—Ep, que ets infal·lible?

—No, no ho sóc; però aquesta vegada veurem si he comes error. Jo mateix aniré a reconèixer aquesta mar i si Doniphan em vol acompanyar…

—Certament! Sí, que hi aniré!…

—I nosaltres també! —cridaren tres o quatre dels grans.

—Molt bé, molt bé —digué Gordon—, moderem-nos, companys! Si encara no som més que uns nois, mirem d’actuar com homes! La nostra situació és greu i una imprudència la podria fer encara més greu. No! No hem d’aventurar-nos tots a través d’aquests boscos. Per començar, els petits no podrien seguir-nos, i com deixar-los sols a l’Sloughi? Que Doniphan i Briant temptin aquesta excursió i que dos dels seu: companys els facin costat…

—Jo! —digué Wilcox.

—I jo! —digué Service.

—Està be —digué Gordon—. Amb quatre n’hi haurà prou Si tardàveu a tornar alguns de nosaltres podrien anar al vostre encontre, mentre que els altres es quedarien al schooner. No oblideu que és el nostre campament, la nostra casa, la nostra llar, i no l’hem d’abandonar fins estar segurs de què ens trobem en un continent.

—Som en una illa! —sentencià Briant—. Per darrera vegada; ho afirmo…

—És el que veurem! —replicà Doniphan.

Els enraonats consells de Gordon havien posat fi al desacord d’aquells caps infantívols. Evidentment, fins Briant ho reconeixia era important de fer una escapada a través dels boscos del centre per tal d’atènyer la línia d’aigua entrevista per ell. Per altra banda, fins admetent que fos una mar allò que s estenia a l’est, no podia ésser que, en aquella direcció, hi haguessin altres illes separades només per un canal que tal vegada no seria impossible franquejar? Ara bé, si aquestes files formessin part d’un arxipèlag, si a l’horitzó apareguessin altures, ¿no era el que calia constatar, abans de prendre una determinació de la qual podia dependre la salvació? Allò que era indubtable, és que a l’oest no hi havia cap terra, des d’aquesta banda del Pacífic fins als voltants de Nova Zelanda. Doncs, els nostres joves nàufrags només podien tenir alguna esperança de trobar un país habitat si el cercaven Del costat on el sol s’aixeca.

De rotes maneres només seria prudent de començar aquesta exploració amb bon temps. Tal com Gordon acabava de dir-ho, ja no havien de raonar com a nois sinó actuar com a homes. En fes circumstàncies en què es trobaven, davant de eventualitats amenaçadores del futur, si la intel·ligència d’aquests xicots no es desenvolupava prematurament, si la lleugeresa o la inconseqüència natural de la seva edat guanyava la partida; si, a més, la desunió s’instal·lava entre ells, seria comprometre absolutament una situació ja crítica per ella mateixa. És per això que Gordon estava resolt a fer qualsevol cosa per tal de mantenir l’ordre entre els seus companys.

Per molta pressa que Briant i Doniphan tinguessin per anar-se’n, un canvi de temps els obligà a ajornar la marxa. Des de l’endemà, una pluja freda va anar caient per intervals. La contínua baixa del baròmetre indicava un període de borrasques, de les quals no se’n podia preveure el resultat. Hauria estat massa temerari, aventurar-se amb aquestes condicions desavantatjoses.

No calia que sabés greu, no! Que tots ells, i no es tractava solament dels petits, tinguessin pressa de saber si la mar els envoltava pertot arreu, es concep. Però, ni que haguessin tingut la certesa de trobar-se en un continent, és que podien pensar a llançar-se enmig d’un país que no coneixien i precisament quan l’estació dolenta s’apropava? Si el recorregut es xifrés en centenes de milles, podrien suportar-ne les fatigues? És que el més fort d’entre ells en seria prou per a arribar a la fita? No! Una empresa com aquesta, si havia d’ésser portada amb enteniment hauria d’ajornar-se a l’època dels dies llargs i quan no hi hauria necessitat de témer les intempèries de l’hivern. Caldria, doncs, passar l’estació dels freds al campament de l’Sloughi.

Malgrat això, Gordon no havia deixat d’estudiar en quin punt de l’oceà havia tingut lloc el naufragi. L’atles de Stieler que pertanyia a la biblioteca del vaixell, contenia una sèrie de mapes del Pacífic. Ara bé, tractant de fixar la ruta seguida des d’Auckland fins al litoral d’Amèrica, no es trobava sinó, vers el nord, el grup de les illes Pomotú, l’illa de Pasqua i l’illa de Juan Fernández en la qual l’anomenat Selkirch, un Robinson de debò, havia passat una part de la seva existència. Cap al sud, ni una sola terra fins als espais sense límits de l’oceà Àrtic. Si es mirava cap a l’est, no hi havia més que aquells arxipèlags de les illes Chiloé o Madre de Dios, com sembrades al litoral de Xile i, més avall, les de l’estret de Magallanes i de la Terra de Foc contra les quals vénen a rompre’s les mars terribles del cap Hornos.

Així doncs, si el schooner havia estat llançat en una d’aquestes illes inhabitades que confinen amb les Pampes, hi hauria centenes de milles a recórrer per a atènyer les províncies habitades de Xile, de la Plata o de la República Argentina. I quins socorsos es podien esperar enmig d’aquestes solituds o dels perills de tota mena que amenacen el viatger?

Davant de tals eventualitats, convenia operar només amb una prudència extremada i no exposar-se a una mort miserable agosarant-se a través d’allò desconegut.

És el que Gordon pensava; Briant i Baxter compartien aquesta manera de veure. Segur que Doniphan i els seus adherents acabarien per admetre-la. Nogensmenys, el projecte d’anar a reconèixer la mar entrevista a l’est continuava en vigor. Però, durant els quinze dies que seguiren, fou impossible de dur-lo a la pràctica. El temps esdevingué abominable, dies plujosos del matí a la nit, borrasques que es desencadenaven amb extrema violència. El pas a través del bosc hauria estat impracticable. Calgué, doncs, retardar l’exploració, per moltes ganes que hi haguessin de resoldre aquesta qüestió del continent.

Durant aquests llargs dies de xàfecs, Gordon i els seus companys quedaren confinats a bord; però no hi romangueren sense feina. Sense parlar de la cura que exigien els materials, calia reparar sense parar les avaries del iot que sofria en gran manera d’aquelles intempèries. Les parts altes de coberta començaven a obrir-se i ella mateixa no era impermeable. A certs indrets la pluja passava a través de les juntures, car el calafatejat s’anava esfilagarsant a poc a poc i calia renovar-lo sense parar. També, allò que hi havia de més urgent, era de cercar un abrigall menys crític. Admetent que es poguessin traslladar cap a l’est, això no es podria realitzar fins dintre cinc o sis mesos i, ben segur, l’Sloughi no aguantaria fins aleshores. I si l’havien d’abandonar enmig de l’estació dolenta, on es trobaria un refugi, ja que la banda del darrera del penya-segat, exposada a l’oest, no oferia cap esquerda que pogués ésser emprada? S’havia de cercar, doncs, pel cantó oposat, a l’abric dels vents d’alta mar i, si era precís, edificar un habitacle prou gran per a tot aquell petit món.

Tot esperant, s’hagueren de fer reparacions per a tapar no les vies d’aigua sinó les vies d’aire obertes al buc i afermar l’embigat interior que s’afluixava. Gordon hauria emprat les veles de recanvi per a recobrir el casc, si no hagués estat Rite li sabia greu sacrificar aquestes teles gruixudes que podien servir per a fer una tenda si es veien obligats d’acampar a l’aire lliure. Hagueren de limitar-se a estendre damunt de coberta tendals enquitranats.

Mentrestant, tota la càrrega era dividida en farcells, inscrits al carnet de Gordon amb un número d’ordre i que en cas necessari, serien portats més ràpidament a l’abric sota els arbres.

Quan el temps feia alguna aclarida d’hores, Doniphan, Webb i Wilcox anaven a caçar coloms de roca que Mokó, amb més o menys traça, provava de coure de diverses maneres. Per altra banda, Garnett, Service i Cross, als quals s’afegien els petits i, a vegades, Jacques quan el seu germà ho exigia de manera absoluta, s’ocupaven de la pesca. En aquests paratges s’hi feien molts peixos i el que la badia donava en abundor entremig d’algues engrapades als primers esculls, eren peixos del gènere «nototènia» i una mena de bacallans grossos. Entre els filaments d’aquests fucus gegantins que mesuren fins a quatre-cents peus de llargada, formiguejava un nombre prodigiós de peixets que es podien agafar amb les mans.

Hauríeu d’haver sentit les mil exclamacions d’aquells joves pescadors quan alçaven les xarxes o les canyes amb ham per les vores dels esculls!

—Jo en tinc un!… Jo en tinc de magnífics! —cridava Jenkins—. Oh, que són grossos!

—I els meus, més grossos que els teus —deia Iverson tot cridant Dole per tal que l’ajudés.

—Se’ns escaparan! —cridà Costar. I, aleshores, algú anava a ajudar-los.

—Aguanteu fort, aguanteu fort… —repetien Garnett i Service, anant de l’un a l’altre—, i, sobretot, aixequeu ràpid les xarxes.

—Jo no puc!… Jo no puc!… —repetia Costar, que se sentia arrossegat per la càrrega malgrat els seus esforços.

I tots reunint llurs esforços arribaven a treure les xarxes fora de l’aigua. Ja era hora, perquè enmig de les aigües clares hi havia moltes d’aquelles ferotges llamprees que devoren ràpidament el peix agafat a la xarxa. Encara que se’n perdessin molts d’aquesta manera, el que quedava era suficient per a les necessitats de la taula. Els bacallans, principalment, donaven una carn excel·lent ja fossin menjats frescos ja conti servats en sal.

La pesca a la desembocadura del riuet només donava espècimens mediocres de «galàxies», semblants a les truites, amb les quals Mokó només podia preparar-hi fregits.

El 27 de març una captura més important donà lloc a un incident bastant còmic. A la tarda, la pluja havia parat i els petits se n’havien anat pel cantó del riuet amb els seus atuells de pescar.

De sobte, ressonaren llurs crits, de joia, és veritat, i, mai grat això, cridaven socors.

Gordon, Briant, Service i Mokó, ocupats a bord del schooner, deixaren el treball i es llançaren en la direcció d’on venien aquells crits. En un moment franquejaren els cinc-cent o sis-cents passos que els separaven del riuet.

—Veniu, veniu! —cridava Jenkins.

—Veniu a veure Costar i el seu corser! —deia Iverson.

—Més de pressa, Briant, més de pressa, si no se’ns escaparà —repetia Jenkins.

—Prou, prou, baixeu-me! Tinc por!… —cridava Costar tot desesperat.

—Arri, arri! —cridava Dole, que s’havia posat al darrera de Costar, a la gropa d’una massa en moviment.

Aquesta massa no era altra cosa que una tortuga de grans dimensions d’un d’aquests enormes quelonis que moltes vegades es troben adormits a la superfície de la mar.

Aquest cop, sorpresa a la platja, cercava el seu element natural.

Amb tot i haver-li passat una corda pel coll que allargava per fora de la closca, els nois no podien aturar el vigorós animal. Ell continuava caminant i, si no avançava de pressa, estirava, però, amb una força irresistible, arrossegant tota la colla. Per fer brometa, Jenkins havia enfilat Costar dalt de la closca i, Dole, a colli-i-be darrera d’ell, aguantava l’altre que no deixava de llençar crits atemorits, més forts com més la tortuga s’apropava a l’aigua.

: —Aguanta… aguanta…, Costar! —digué Gordon.

—I vigila que el teu cavall no mossegui el fre! —va cridar Service. Briant no pogué estar-se de riure, car no hi havia cap perill. Tant bon punt Dole deixaria Costar, aquest no havia de fer més que relliscar i se n’hauria sortit només amb la por.

Però allò que era urgent, era capturar l’animal. Evidentment, ni que Briant i els altres ajuntessin llurs esforços als dels petits, no podrien aturar-lo. Calia, doncs, trobar una manera de deturar la seva marxa abans que desaparegués sota l’aigua, lloc on es trobaria en seguretat. Els revòlvers que Gordon i Briant havien agafat deixant el schooner no podien servir, car la closca d’una tortuga és a prova de bales i si l’haguessin atacat a cops de destral hauria amagat el cap i les potes per a posar-se fora de l’escomesa.

—Només hi ha un medi —digué Gordon—, i és posar-la de panxa enlaire.

—I com ho fem? —replicà Service—. Aquesta bèstia pesa almenys tres-cents quilos i mai no podrem…

—Els semalers, els semalers… —digué Briant.

I, seguit de Mokó, se’n tornà corrent cap a l’Sloughi. En quest moment la tortuga no es trobava més que a una trentena de passes de la mar. Gordon va treure-li del damunt Dole i Costar que estaven arrapats a la closca, i, agafant la corda, tots estiraren tant com pogueren, sense que arribessin a retardar la marxa de l’animal que hauria tingut prou força per a remolcar tot el pensionat Chairman.

Per sort Briant i Mokó arribaren abans que la tortuga hagués assolit la mar. Els dos semalers foren entaforats sota la closca i, després de grans esforços de palanca, varen poder girar-la d’esquena. Fet això, quedava completament presonera, car li era impossible posar-se de nou de potes en terra. Per altra banda, en el moment que anava a amagar el cap, Briant li clavà un cop de destral tan ben ajustat que perdé la vida gairebé de seguida.

—I què, Costar, encara et fa por aquesta bestiassa?

—No, Briant, ara ja és morta…

—Em jugo qualsevol cosa que no gosaràs menjar-ne digué Service.

—Que es menja, això?

—Naturalment!

—Si és així i és bo, ja en menjaré —digué Costar, llepant-se ja els bigotis a la bestreta.

—És excel·lent —respongué Mokó, que no s’errava de gaire, dient que la carn de tortuga és molt delicada de gust.

No hi havia manera de pensar a portar aquella massa fins al iot i calgué escorxar-la allí mateix. Era prou repugnant, però els joves nàufrags ja començaven a fer-se a les necessitats, a vegades molt desagradables, d’aquella vida de Robin-son. El més difícil, fou de rompre la pitrera, la duresa metàl·lica de la qual hauria esmussat el fil de la destral. Ho assoliren, introduint un cisell dels dits talla-ferros als intersticis de les plaques. Després, la carn tallada a bocins la van dur a l’Sloughi. I aquell vespre tots es convenceren que el brou de tortuga era exquisit, sense comptar la carn a la brasa que varen devorar, encara que Service l’hagués deixat carbonitzar un xic posant-la damunt de brases massa calentes. El mateix Fann demostrà, a la seva manera, que les restes de l’animal no eren per a ésser desdenyades per la raça canina.

Aquella tortuga havia subministrat més de cinquanta lli res de carn, cosa que permetria fer economies de les conserves del iot.

El mes de març es va acabar en aquestes condicions. Durant aquestes tres setmanes, des del naufragi de l’Sloughi cadascú havia treballat com havia pogut i sabut, en vista duna perllongació del sojorn en aquell cantó de la costa. Ara i abans que l’hivern fes la seva aparició mancava resoldre definitivament l’important qüestió: continent o illa?

El primer d’abril fou visible que el temps no tardaria a modificar-se. El baròmetre pujava lentament i el vent escombrava la terra amb una certa tendència a amollar. No hi havia error possible sobre aquests símptomes d’una calma propera i potser de llarga durada. Les circumstàncies es prestarien, doncs, a una exploració per l’interior del país. Els grans en parlaren, aquell dia i, després de la discussió, foren fets els preparatius d’una expedició la importància de la qual no deixava dubtes a cap d’ells.

—Penso —digué Doniphan—, que no hi haurà res que ens privi de sortir demà al matí.

—Espero que res —respongué Briant—, i caldrà estar a punt de bona hora.

He anotat —digué Gordon—, que aquesta línia d’aigua que tu has vist a l’est, es troba a sis o set milles del promontori…

—Sí —respongué Briant—, però com que la badia fa una corba profunda, és possible que aquesta distància sigui més petita a partir del nostre campament.

—Així, doncs, la vostra absència podria no durar més de vint-i-quatre hores —respongué Gordon.

—Sí, Gordon, si estiguéssim segurs de caminar directament vers 1 est. Però, ¿trobarem un bon pas a través d’aquest bosc quan haurem contornejat el penya-segat?

—Oh, no és pas aquesta dificultat, la que ens aturarà —féu observar Doniphan.

—Potser sí —respongué Briant—, però d’altres obstacles poden barrar-nos el pas, un curs d’aigua, un aiguamoll, què sé jo? Seria prudent, doncs, de proveir-nos de queviures en previsió d’un viatge d’alguns dies…

—I de municions —afegí Wilcox.

—No cal dir-ho —complementà Briant—, i quedem d’acord, Gordon, que si no tornem dintre de quaranta-vuit hores, no cal inquietar-se…

—Estaria inquiet encara que la vostra absència no hagués de durar mes de mitja jornada —respongué Gordon—. No es tracta d’això. Puix que aquesta expedició ha estat decidida, feu-la. Per altra banda no ha de tenir únicament per finalitat atènyer aquesta mar entrevista cap a l’est. Cal, també, explorar el país, més enllà de l’espadat. Per aquest costat no hem trobat cap caverna i, quan abandonarem l’Sloughi serà per a transportar el nostre campament a l’abric de les ventades d’alta mar. Passar l’estació dolenta en aquesta platja em sembla inacceptable…

—Tens raó, Gordon —digué Briant—; ja cercarem algun indret convenient on poder-nos instal·lar…

—Tret que es pugui demostrar que és possible deixar aquesta pretesa illa! —féu observar Doniphan, que tornava sempre a la seva idea.

—Entesos, encara que l’estació, molt avançada, no s’hi presti gaire! —respongué Gordon—. En fi, farem el que més convingui. La marxa, doncs, per demà!

Els preparatius no tardaren a acabar-se. Quatre dies de queviures disposats en uns sacs que serien portats en bandolera, quatre fusells, quatre revòlvers, dues destraletes de bord, una brúixola de butxaca, un allargavistes prou potent per a permetre d’observar el territori en un radi de tres a quatre milles, mantes de viatge i, després, acompanyant els utensilis de butxaca, blens per a encendre, encenedors, llumins; tot això semblava suficient per a les necessitats d’una expedició de poca durada, però no sense perill. Així, tant Briant com Doniphan, i Service i Wilcox, que els acompanyaven, tindrien cura d’estar alerta, de no avançar més que amb una extremada circumspecció i de no separar-se mai. Gordon es deia que la seva presència no hauria estat inútil entre Briant i Doniphan, però li va semblar més enteniment de quedar-se a l’Sloughi, per tal de vetllar sobre els seus joves companys. Prenent Briant a part, obtingué d’ell la promesa d’evitar tot subjecte de desacord o de querella.

Els pronòstics dels baròmetres s’havien realitzat. Abans de caure el dia, els darrers núvols havien desaparegut cap a l’occident. La línia de la mar s’arrodonia a l’oest en un horitzó molt pur. Les magnífiques constel·lacions de l’hemisferi austral brillaven al firmament i, entre elles, aquella esplèndida Creu del Sud que brilla al pol antàrtic de l’univers.

Gordon i els seus companys, a la vigília d’aquesta separació, se sentien el cor angoixat. Què passaria durant una expedició subjecta a tan greus eventualitats? Mentre les seves mirades es clavaven al cel, amb el pensament se n’anaven cap 70 els seus pares, les seves famílies, el seu país, que, tal vegada, no els seria donat de tornar a veure mai més!

I aleshores, els petits s’agenollaren davant d’aquella Creu del Sud, com ho haurien fet davant la creu d’una capella! La creu els deia que preguessin el Creador Totpoderós d’aquelles meravelles celestes i dipositessin en Ell llur esperança.





VII


El bosc de bedolls. — Des de dalt del penya-segat. — A través del bosc. — Una barrera en el creek. — El riuet conductor. — Campament per a la nit. — La línia blavenca. — Fann, beu aigua.



Briant, Doniphan, Wilcox i Service havien deixat el campament de l’Sloughi a les set del matí. El sol, alçant-se en un cel sense núvols, anunciava un d’aquells bonics dies que al mes d’octubre reserva, a vegades, als habitants de les zones temperades de l’hemisferi boreal. No s’havia de témer ni calor ni fred. Si algun obstacle havia de deturar o de retardar la marxa seria, únicament, degut a la naturalesa del terreny.

D’antuvi, els joves exploradors anaren obliquament a través de la platja, per guanyar el peu del penya-segat. Gordon els havia aconsellat que s’enduguessin Fann, l’instint del qual podia ser-los molt útil i és per això que el gos formava part de l’expedició.

Un quart d’hora després de la sortida, els quatre joves havien desaparegut sota el mantell del bosc, que fou franquejat ràpidament. Ocells menuts voleiaven per dessota els arbres, però com que no es tractava de perdre el temps perseguint-los, Doniphan, resistint als seus instints, fou prou entenimentat per a abstenir-se’n. El mateix Fann, acabà per comprendre que es cansava en anades i vingudes inútils i es quedà prop del seus amos, sense apartar-se més del que convenia del seu paper de batedor.

El pla consistia a seguir la base de l’espadat fins al cap situat al nord de la badia, si abans d’arribar al seu extrem era impossible de franquejar-lo. Aleshores es posarien en camí vers la capa d’aigua assenyalada per Briant. Aquest itinerari, tot i no essent el més curt, tenia l’avantatge d’ésser el més segur. Fer una o dues milles de més, no era per a destorbar aquells nois forts i bons caminadors.

Tant bon punt hagué assolit l’espadat, Briant reconegué l’indret en què ell i Gordon s’havien deturat la primera vegada. Com sigui que en aquell tros de la muralla calcària no s’hi trobava cap pas que baixés vers el sud, era pel cantó nord que calia cercar un coll practicable, ni que haguessin de pujar fins a dalt del cap. Això demanaria, sens dubte, tot un dia; però no era possible actuar diferentment en el cas que l’espadat fos infranquejable pel seu darrera occidental.

Briant ho explicà als seus companys i Doniphan, després d’haver provat inútilment d’enfilar-se per un dels pendents del talús, no féu més objeccions. Tots quatre seguiren, aleshores, la base que vorejava el darrer rengle d’arbres.

Caminaren al voltant d’una hora i, com que caldria anar segurament fins al promontori, Briant s’inquietava de saber el pas seria lliure. Amb el temps que anava avançant, la marea no hauria ja recobert la platja? Això faria perdre prop de mitja jornada esperant que el reflux deixés el banc d’es-a sec.

—Apressem-nos! —va dir, després d’haver explicat l’interès que hi havia d’avançar-se al flux.

—Bah! —digué Wilcox—. Ens en sortirem amb una mullena als turmells!

—Els turmells, i després el pit i després les orelles! —replicà Briant—. La mar puja almenys de cinc a sis peus. De debò, crec que hauríem fet més bé de guanyar directament el promontori.

—Ho haguessis dit —respongué Doniphan—. Tu ets qui ens serveix de guia i si ens retardem, teva serà la culpa!

—Està bé, Doniphan. En tot cas no perdem ni un instant. On és Service? —I cridà—: Service! Service!

El xicot no hi era. Després d’haver-se allunyat amb el seu amic Fann, acabava de desaparèixer darrera d’un sortint del penya-segat, a un centenar de passes cap a la dreta.

Gairebé de seguida es feren sentir uns crits al mateix temps que els lladrucs del gos. Es trobava Service davant d’algun perill?

En un instant, Briant, Doniphan i Wilcox foren al costat del seu company, que s’havia aturat davant d’un esboldrec parcial de l’espadat, esboldrec fet ja feia temps. A conseqüència d’infiltracions o simplement sota l’acció de la intempèrie que havia disgregat la massa calcaria, s’havia format una mena d’embut, punxa cap avall, a la cresta de la muralla fins arran de terra. Al mur i a pic s’obria una gorja tronco-cònica, les parets interiors de la qual oferien pendents de no més de quaranta o cinquanta graus. Ultra això, les seves irregularitats presentaven un seguit de punts de recolzament damunt dels quals seria fàcil prendre peu. Nois com ells, àgils i flexibles, havien de poder, sense massa pena, atènyer l’aresta superior, sempre que no provoquessin algun nou esboldrec.

Tot i que hi havia un risc, no dubtaren.

Doniphan fou el primer a enfilar-se per l’apilotament de pedres amuntegades a la base.

—Espera, espera! —li va cridar Briant—. És inútil fer una imprudència! —Però Doniphan no l’escoltà i com que posava el seu amor propi per tal d’avançar-se als companys, sobretot Briant, aviat hagué arribat a mitja altura d’aquell embut.

Els seus companys l’havien imitat evitant de col·locar-se immediatament al seu dessota, per tal de no rebre alguna de les pedres que ell feia rodolar i que rebotien fins al sòl.

Tot anà bé i Doniphan tingué la satisfacció de posar el peu a la cresta de l’espadat abans dels altres, que arribaren un xic després que ell. Ja Doniphan s’havia tret l’allargavistes de l’estoig i el passejava per la superfície dels boscos que s’estenien fins a perdre’s de vista en direcció est.

Allà s’hi oferia el mateix panorama de verdor i de cel que Briant havia observat des de dalt del cap, un xic menys profund car aquest cap dominava l’espadat d’un centenar de peus.

—Què? —va preguntar Wilcox—. No veus res?

—Absolutament res —respongué Doniphan.

—Deixa’m mirar —digué Wilcox.

Doniphan cedí l’allargavistes al seu company, no sense que una visible satisfacció es dibuixés a la seva cara,

—No veig la més petita línia d’aigua! —digué Wilcox, després d’abaixar l’allargavistes.

—Segurament és degut que, d’aquest costat, no n’hi ha cap —respongué Doniphan—. Ja pots mirar, Briant, i em penso que reconeixeràs el teu error…

—És inútil —digué Briant—. Estic segur de no haver-me equivocat!

—Sí que ets tossut! Nosaltres no veiem res…

—És molt natural perquè l’espadat és menys elevat que el promontori, cosa que disminueix l’abast de la mirada. Si fóssim a l’altura on jo estava col·locat, la línia blavenca es veuria a una distància de sis o set milles. Aleshores veuríeu que és ben bé allí on jo l’he assenyalada i que és impossible de confondre-la amb un banc de núvols!

—És fàcil de dir —digué Wilcox.

—I no menys de provar —respongué Briant—. Passem al planell de l’espadat, travessem els boscos, i caminem davant nostre fins que hi arribem…

—Bah! —respongué Doniphan—. Això podria portar-nos molt lluny i no sé ben bé si val la pena…

—Queda’t aquí, Doniphan —respongué Briant que, fidel als consells de Gordon, es contenia malgrat la malvolença del seu company—, queda’t aquí… Service i jo hi anirem tot sols.

—Nosaltres també hi anirem! —replicà Wilcox—. Endavant, Doniphan, endavant!

—Quan haurem esmorzat —afegit Service.

En efecte, convenia prendre un bon «acompte» abans de partir i això fou fet en mitja hora, després, reprengueren el camí.

La primera milla fou ràpidament arrabassada. El sòl, herbós, no presentava cap obstacle. Per aquí i per allà, molses i líquens recobrien petits amuntegaments rocoses. Alguns arbrets s’agrupaven de lluny en lluny, segons les seves espècies; ací, falgueres arborescents o licopodis, allà brugueres, esbarzers, massissos de galzeran de fulles acerades o grapats d’aquells berberís de fulles coriàcies que es multipliquen fins a les més altes latituds.

Quan Briant i el seus companys hagueren davallat del planell superior, no fou sense treball que pogueren descendir pel cantó oposat del penya-segat, gairebé tan elevat i tan dret com el cantó de la badia. De no haver-hi el llit mig sec d’un torrent, les sinuositats del qual, afeblien la dretura dels pendents, s’haurien vist obligats de tornar fins al promontori.

Una vegada dintre del bosc, la marxa esdevingué més penosa damunt d’un sòl atiborrat de plantes vigoroses i erissat d’herbes altes. Sovint, arbres abatuts obstruïen el pas i el brancam era tan espès que era necessari obrir-se camí. Aleshores, els joves se servien de la destral, com aquells peoners que s’aventuraven per les selves del Nou Món. A cada instant, hi havia parades, durant les quals els braços es fatigaven més que les cames. Això causava molt de retard i el camí recorregut del matí al vespre no abastaria més enllà de tres o quatre milles.

Semblava, de veritat, que mai cap ésser humà hagués penetrat sota el cobert d’aquell bosc. Almenys, hom no en trobava cap rastre. El caminet més estret hauria servit de testimoni del seu pas i no n’hi havia cap. El temps i les borrasques, únicament, havien tombat aquells arbres, no la mà de l’home. Les herbes, trepitjades en certs llocs només indicaven el pas recent d’animals de talla mitjana, algun dels quals veieren com fugia, sense poder reconèixer l’espècie a què pertanyien. En tot cas devien ésser poc de témer puix que es posaven ràpidament fora de l’abast.

Certament les mans se n’hi anaven a l’impacient Doniphan d’agafar al seu fusell i de descarregar-lo sobre aquells quadrúpedes temerones. Però, ajudant-hi la raó, Briant no hagué d’intervenir per a privar el seu company de cometre una imprudència revelant llur presència per un tret.

No obstant això, si Doniphan havia comprès que devia imposar silenci a la seva arma favorita, les ocasions de fer-la parlar haurien estat freqüents. A cada passa, s’envolaven perdius de l’espècie dels tinamús, de gust molt delicat, o d’altres espècies semblants a les orenetes, grives, oques salvatges, galls de bruguerar, sense comptar un gran nombre d’altres volàtils que hauria estat fàcil d’abatre per dotzenes.

Total, que en el cas d’haver d’habitar aquesta regió, la caça podria subministrar un abundant nodriment i això és el que Doniphan es limità a constatar des del començament de l’exploració, amb ganes de fer-se’n passar les ganes, més tard, de la reserva que l’imposaven les circumstàncies.

Les menes d’arbres d’aquests boscos pertanyien més particularment a les diverses varietats de bedolls i d’alzines que cobrien llurs branques d’un color verd tendre fins a cent peus per damunt del sòl. Entre els altres arbres hi havia xiprers de bella planta, murtrers de fusta rogenca i molt pesant i grups magnífics d’aquests vegetals anomenats winters, l’escorça dels quals escampa una aroma que s’aproxima a la de la canyella.

Eren les dues, quan feren una segona parada al mig d’una estreta clariana travessada per un riuet poc profund, d’aquella que a l’Amèrica del Nord en diuen un creek. Les aigües d’aquest creek, perfectament límpides, s’esmunyien dolçament munt d’un llit de roques negrenques. Veient el seu curs tranquil i poc profund que no embrutaven ni fustes mortes ni herbes en deriva, era fàcil de creure que la seva font no devia ésser massa allunyada. Per passar-hi pel damunt, res de més fàcil que passar per sobre de les pedres de què estava sembrat. I, fins i tot, en un cert indret unes pedres planes eren posades una al costat de l’altra amb prou simetria per atreure l’atenció.

—Això és singular! —digué Doniphan.

En efecte, allò semblava una mena de calçada establerta d’una banda a l’altra.

—Hom diria una presa! —digué Service a punt de passar-hi.

—Espera, espera! —li respongué Briant—. Hem de fixar-nos amb l’arranjament d’aquestes pedres!

—No es pot admetre —afegí Wilcox—, que s’hi hagin posat totes soles.

—No —digué Briant—; i sembla com si haguessin volgut establir un passadís en aquest indret del riuet… Mirem-ho de més a la vora.

Van examinar aleshores amb tota atenció cada un dels elements d’aquella estreta calçada que només sortia de l’aigua unes polzades i devia inundar-se durant l’estació de les pluges.

En definitiva, es podia dir que havia estat la mà de l’home que havia disposat aquelles pedres a través del creek per tal de facilitar el pas? No! No valia més creure que arrossegades per la violència del corrent s’havien amuntegat formant una presa natural? Aquesta fou la manera més senzilla d’explicar-se l’existència d’aquesta calçada i tant Briant com els seus companys l’adoptaren després d’un examen minuciós.

Hem d’afegir que ni la riba dreta ni l’esquerra no duien altres indicis i res no provava que el peu d’un home hagués trepitjat mai el terra d’aquella clariana.

En quant al creek, el seu curs es dirigia vers el nord-est, al cantó oposat de la badia. ¿Desembocava en aquella mar que Briant afirmava haver vist des de dalt del cap?

—Tret que aquest riuet —digué Doniphan— no sigui tributari d’un riu més important que tornaria cap al cantó de ponent.

—Ja ho veurem —respongué Briant, que trobà inútil de tornar a començar una discussió sobre aquesta qüestió—. No obstant això, mentre corri cap a l’est, farem bé de seguir-lo si no dóna massa voltes.

Els quatre xicots es posaren en camí després d’haver passat el creek per la calçada per tal de no travessar-lo més avall i potser en condicions menys favorables.

Fou bastant fàcil de seguir per les vores, llevat d’alguns indrets on certs grups d’arbres enfonsaven llurs arrels a l’aigua viva, mentre que les seves branques s’aplegaven d’una riba a l’altra. Si el creek feia, a voltes, un colze brusc, la seva direcció general, fixada per la brúixola, sempre era vers l’est. La seva desembocadura devia ésser encara lluny car el corrent no guanyava velocitat, ni el llit amplada.

Cap a dos quarts de sis, Briant i Doniphan hagueren d’a-donar-se, no sense que els sabés greu, que el curs del creek se n’anava francament vers el nord. Això podia portar-los lluny si continuaven seguint-lo com un fil conductor i en una direcció que els allunyava, manifestament, de llur fita. Estigueren, doncs, d’acord a abandonar la riba i tornar a agafar camí vers l’est, dintre la més gran espessor dels bedolls i de les alzines.

El camí esdevenia penós entremig de les herbes altes que pujaven més amunt que llurs caps i es veien forçats a cridar-se per tal de no perdre’s de vista.

Com sigui que després de tota una jornada de marxa, res no indicava encara el veïnatge d’una capa d’aigua, Briant s’inquietava. Hauria estat la joguina d’una il·lusió quan observava ¡’horitzó des de dalt del cap?… «No, no! —es repetia ell mateix—. No m’he equivocat! No pot ser! No és!».

Fos el que fos, cap a les set del vespre, encara no havia estat atès el límit del bosc i la fosca ja era massa gran per a poder orientar-se. Briant i Doniphan resolgueren fer un alto i passar la nit a l’abric dels arbres. Amb un bon tros de corned-beef no patirien gana. Amb bones mantes no tindrien fred. Per altra banda, res no li hauria impedit d’encendre un feix de branques mortes, si aquesta precaució, excel·lent contra els animals, no hagués estat comprometedora en el cas que algun indígena s’hagués acostat durant la nit.

—Més val no arriscar-se a ésser descoberts —féu observar Doniphan.

Tots foren de la seva opinió i no es cuidaren més que de sopar; no era la gana allò que mancava. Després d’haver fet un fort manlleu a les provisions del viatge es disposaven a estendre’s al peu d’un enorme bedoll, quan Service va ensenyar, a algunes passes, una espessor del bosc. D’aquesta espessor, segons deixava veure’n l’ombra, sortia un arbre d’una altura mediocre amb les branques baixes que tocaven a terra. Allí, damunt d’un apilotament de fulles seques s’ajagueren tots quatre després d’haver-se embolcallat amb les mantes. A la seva edat, la son no manca mai i així dormiren d’una tirada mentre Fann, encara que encarregat de vetllar per ells, imitava els seus joves amos.

Una o dues vegades, però, el gos féu sentir un ronc perllongat. Evidentment, alguns animals, ferotges o no, rondaven pel bosc, però no vingueren fins al campament.

Eren a prop de les set, quan Briant i els seus companys es despertaren. Els raigs oblics del sol il·luminaven vagament l’indret on havien passat la nit.

Service fou el primer a sortir de l’espessor i aleshores ressonaren els seus crits o, més aviat, les seves exclamacions de r; sorpresa.

—Briant! Doniphan! Wilcox!… Veniu, veniu!

—Què passa? —preguntà Briant.

—Sí, què passa?… —preguntà Wilcox—. Amb la seva mania de cridar sempre, Service ens dóna cada ensurt!…

—Està bé, està bé! —respongué Service—. Mentrestant mireu on havem dormit!

No era una espessor de bosc, era una cabana de fullatge, una d’aquestes cabanes que els indis anomenen ajupes i que són fetes de branques entrellaçades. Aquesta ajupa devia ésser de construcció antiga, car el sostre i les parets només s’aguantaven gràcies a l’arbre contra el qual recolzava i les branques del qual vestien de nou la cabana, semblant a aquelles que fan servir els indis de l’Amèrica del Sud.

—Hi ha habitants, doncs? —digué Doniphan llençant ràpides mirades al seu voltant.

—Almenys, n’hi ha hagut —respongué Briant—, car aquesta cabana no s’ha construït sola!

—Això explicaria ¡’existència de la calçada a través del creek! —féu observar Wilcox.

—Millor —digué Service—. Si hi ha habitants, són bona gent, car han bastit expressament aquesta cabana per tal que hi passéssim la nit nosaltres.

En realitat, res no era menys cert que els indígenes d’aquest país fossin bona gent, com deia Service. Allò que era clar, és que alguns indígenes freqüentaven o havien freqüentat aquesta banda del bosc en una època més o menys allunyada. Ara bé, aquests indígenes no podien ésser més que indis, si la contrada pertanyia al Nou Continent o polinesis i fins i tot caníbals si era una illa que pertanyés a un dels grups d’Oceania!… Aquesta darrera eventualitat hauria estat plena de perills i, més que mai, calia resoldre la qüestió.

Briant anava ja a caminar, quan Doniphan proposà de visitar minuciosament la cabana que, per altra banda, semblava haver estat abandonada des de feia molt de temps.

Potser hi hauria algun objecte, algun utensili, un instrument o una eina del qual es pogués reconèixer l’origen?

El llit de fulles seques esteses damunt del sòl de l’ajupa fou regirat amb cura i, en un racó, Service recollí un fragment de terra cuita que devia provenir d’una escudella o d’una olla… Nou indici del treball de l’home, però que no els ensenyava res de més. No calia, doncs, sinó posar-se novament en ruta.

Des de dos quarts de vuit, els joves, amb la brúixola a la mà, es dirigien directament vers l’est damunt d’un terra que acusava un lleuger declivi. Caminaren així durant dues hores, lentament, ben lentament, entremig de boscam inextricable d’herbes i d’arbrets i, dues o tres vegades, hagueren d’obrir-se pas a cops de destral.

Per fi, una mica abans de les deu, els sortí a l’encontre un horitzó diferent al de la interminable cortina d’arbres. Més enllà del bosc s’estenia una ampla plana, sembrada de llentiscles, farigoles, brugueres. A una mitja milla cap a l’est estava tancada per una banda de sorra que la ressaca d’aquella mar venia a batre dolçament, aquella mar entrevista per Briant i que s’estenia fins als límits de l’horitzó…

Doniphan callava. Li costava a aquell xicot vanitós de reconèixer que el seu company no s’havia errat.

Mentrestant, Briant, que no cercava de fer el triomfador examinava aquells paratges amb l’allargavistes als ulls.

Pel cantó nord, la costa vivament il·luminada pels raigs del sol s’encorbava una mica cap a l’esquerra.

Pel sud, el mateix aspecte, solament que el litoral s’arrodonia amb una corba més pronunciada.

Ara no hi havia cap dubte! No era un continent, era ben bé una illa sobre la qual la tempesta havia estavellat el schooner i calia renunciar a tota esperança de sortir-ne si no venia cap socors de fora.

Per altra banda, a alta mar, no hi havia altra terra en vista. Semblava que aquesta illa era isolada i com perduda enmig de les immensitats del Pacific!

Ara, Briant, Doniphan, Wilcox i Service ja havien travessat la plana que s’estenia fins a la platja i es pararen al peu d’una petita duna. La seva intenció era de dinar i, després, de tornar a emprendre el camí pel mig del bosc. Fot-ser, si no perdien temps no els fora impossible d’ésser de retorn a l’Sloughi abans de la caiguda de la nit.

Durant la menjada, que fou prou trista, amb prou feines bescanviaren cap paraula.

Finalment, Doniphan, recollint el seu sac i el seu fusell, s’aixecà i només digué:

—Anem-nos-en!

I tots quatre, després d’haver llençat una darrera mirada a aquella mar, es disposava a tornar a travessar la plana, quan Fann fugi tot saltant pel costat de la platja.

—Fann! Aquí, Fann! —cridà Service.

Mes el gos continuà corrent ensumant la sorra humida i, després, llençant-se d’un bot enmig de les petites ones de la ressaca, es va posar a beure àvidament.

—Beu…, beu!… —cridà Doniphan.

En un instant, Doniphan travessà la banda de sorra i es posà als llavis una mica d’aquesta aigua de la qual Fann estava bevent… Era dolça!

Era un llac que s’estenia fins a l’horitzó, cap a l’est… No era una mar!





VIII


Reconeixement a l’oest del llac. — Tot baixant per la riba. — Estruços entrevistos. — Un riuet que surt del llac. — Nit tranquil·la. — El contrafort de l’espadat. —Un dic. — Restes d’un canot. — La inscripció. — La caverna.



Així, la important qüestió de la qual depenia la salvació dels joves nàufrags, no estava resolta definitivament. No hi havia cap dubte que aquella pretesa mar era un llac; però no era possible que pertanyés a una illa? Perllongant l’exploració més enllà ¿no seria una veritable mar el que es descobriria? Una mar que no hi hauria cap mitjà per a franquejar-la? De totes maneres aquest llac era de dimensions mori considerables, puix que un horitzó de cel, i aixo es el que féu observar Doniphan, es perfilava a les tres quartes parts del seu perímetre. Així, doncs, era molt admissible que s estés en un continent i no en una illa.

—Així, seria al continent americà on hauríem fet naufragi —digué Briant.

—Sempre ho he pensat així i segons sembla no m’equivocava —respongué Doniphan.

—De totes maneres, allò que jo vaig veure en direcció est, era ben bé una línia d’aigua…

—Sí, d’acord, però no és un mar…

Aquesta rèplica deixava aparèixer en Doniphan una satisfacció on hi havia més vanitat que cor. Briant no insistí. D’altra banda, i per l’interès de tots, valia mes que s hagués equivocat. En un continent, no serien presoners com ho haurien estat en una illa. Malgrat això, caldria esperar una època més favorable per tal d’emprendre un viatge vers 1 est dificultats que havien trobat només per a anar del campament al llac, durant un recorregut de solament algunes milles, serien molt més grans quan es tractés de caminar més de temps i amb tota la colla completa. Era ja al començament del mes d’abril i l’hivern austral és més precoç que el de la zona boreal. No podien pensar a emprendre el camí fins que no hagués tornat la bona estació.

I, no obstant això, en aquella badia de l’oest, batuda sense parar pels vents d’alta mar, la situació no podria aguantar-se molt de^ temps. Abans d’acabar el mes, seria necessari haver deixa i el schooner. Com que Gordon i Briant no havien pogut descobrir una espluga a la base occidental del penya-segat calia examinar si era possible instal·lar-se en millors condicions a les vores del llac. Convenia visitar-ne curosament els contorns? Aquesta exploració s’imposava, ni que ocasiones un retard d’un o dos dies. No hi ha dubte que això causava vives inquietuds a Gordon, però ni Briant ni Doniphan no dubtaren un sol moment. Els queviures encara podien durar quaranta-vuit hores i com que res no feia preveure un canvi de temps, decidiren d’anar cap al sud vorejant el llac.

Després, hi havia un altre motiu que els empenyia a portar niés lluny les recerques.

, Incontestablement, aquesta banda del territori havia estat ¿habitada o, almenys, freqüentada pels indígenes. La calçada establerta damunt del creek, l’ajupa, la construcció de la qual traïa la presència de l’home en una època més o menys recent, eren proves que demanaven d’ésser completades, abans de procedir a una nova instal·lació de cara a l’hivern. Potser d’altres indicis vindrien a afegir-se als que ja havien estat trobats? Si no eren indígenes, no podria tractar-se d’un naufrag que hagués viscut allí fins al moment d’atènyer una de les ciutats d’aquell continent? Per tot això valia la pena de perllongar l’exploració de la contrada riberenca del llac. L’única pregunta era aquesta: havien d’anar cap al sud o cap al nord? Com sigui que baixar cap al sud els aproximava a l’Sloughi resolgueren d’anar en aquesta direcció; ja veurien, més endavant, si era oportú remuntar vers l’extremitat del llac.

Una vegada això resolt, a dos quarts de nou, es posaren tots quatre en camí travessant les dunes herboses que omplien de mamellons la plana, limitada a l’oest per masses de verdor.

Fann furetejava endavant i aixecava estols de tinamús que cercaven refugi a les mates de llentiscles o de falgueres. Per allí creixien mates de joncs i d’api salvatge que podria servir-los per a fins higiènics. Els fusells, però, havien d’evitar de donar l’alerta, no fos que els voltants del llac estiguessin habitats per tribus indígenes. Seguint-ne la vora, tan aviat al peu de les dunes, tan aviat pel cantó de la sorra, els joves exploradors pogueren fer, sense cansar-se massa, unes deu milles durant aquella jornada. No havien trobat cap rastre d’indígenes. Cap fumerola no es desprenia del massís d’arbres. Cap empremta de peus no marcava la sorra que mullava les ondulacions d’aquella extensió d’aigua, de la qual no es veia l’acabament. Només feia l’efecte que la ribera occidental baixava cap al sud com per tancar-se en aquella direcció. Per altra banda, era absolutament deserta. No es veia ni una vela al seu horitzó, ni una piragua a la seva superfície. Si aquest territori havia estat habitat, no semblava ja que ho fos ara.

De feres o animals rumiants no en veieren cap. Dues o tres vegades, durant la tarda, aparegueren alguns volàtils al llindar del bosc sense que fos possible d’acostar-s’hi; malgrat això, Service pogué cridar:

—Són estruços!

—En tot cas, estruços petits —digué Doniphan—, car són d’una talla mediocre.

—Si són estruços i si estem en un continent… —digué Briant.

—Que encara en dubtes? —respongué irònicament, Doniphan.

—Deu ésser el continent americà on aquests animals es troben en gran nombre —respongué Briant—. És tot el que volia dir…

Vers les set del vespre, organitzaren una parada. L’endemà, llevat d’obstacles imprevistos, el dia seria emprat per a tornar Sloughi-bay (badia de l’Sloughi), nom que va ésser donat, aleshores, a la banda del litoral on s’havia perdut el schooner.

Per altra banda, aquell vespre no hauria estat possible d’anar més lluny en direcció sud. En aquest indret corria un d’aquells riuets pels quals sobreeixien les aigües del llac i que haurien hagut de travessar nedant. D’altra banda, la fosca només deixava veure imperfectament la disposició dels llocs i semblava que un espadat vorejava la riba dreta d’aquest curs d’aigua.

Briant, Doniphan, Wilcox i Service, després d’haver sopat, no pensaren sinó a reposar a l’aire lliure, aquesta vegada, a falta d’una cabana. Però, que lluentes eren les estrelles que brillaven al firmament mentre que el creixent de la lluna anava a desaparèixer al ponent del Pacífic! Tot era tranquil, al llac i a la platja. Els quatre nois, enrinxolats entre les enormes arrels d’un roure, dormiren amb una son tan profunda que el soroll del tro no hauria pogut despertar-los. Ni ells ni Fann, no sentiren els lladrucs de xacal, ni bramuls més llunyans, que devien ésser roncs de feres. En aquelles contrades, on els estruços vivien en estat salvatge, hom podia témer que s’acostessin jaguars o pumes, que són el tigre i el lleó de l’Amèrica meridional. La nit, però, passà sense incidents. De totes maneres, cap a les quatre de la matinada, abans que l’alba hagués començat a blanquejar l’horitzó per damunt del Hac, el gos donà senyals d’agitació, roncà sordament, flairant el terra, com si volgués posar-se a l’aguait.

Eren prop de les set, quan Briant despertà els seus companys, arrupits dintre de les seves mantes.

De seguida estigueren tots dempeus i mentre que Service rosegava un tros de galeta, els altres tres anaren a donar un primer cop d’ull el paisatge més enllà del curs d’aigua.

—De veritat —digué Wilcox—, vam fer bé ahir al vespre de no voler passar el riu; hauríem caigut en ple aiguamoll!

—És cert —respongué Briant—, és un aiguamoll que s’estén cap al sud, sense que se’n vegi la fi!

—Mireu —digué Doniphan—, mireu quines bandades d’ànecs petits i grans i de becades que hi volen! Si poguéssim instal·lar-nos ací per a passar l’hivern estaríem segurs que no ens mancaria mai aviram!

—I per què no? —respongué Briant, que es dirigí a la riba dreta del riuet.

Pel cantó del darrera, s’alçava un alt espadat que acabava en un contrafort tallat a pic. Les seves dues parets s’ajuntaven gairebé en angle dret, una es dirigia lateralment a la riba del riuet i l’altre s’acarava al llac. Aquest espadat era el mateix que enquadrava Sloughi-bay perllongant-se vers el nord-oest? Això no podria saber-se fins que haguessin fet un reconeixement més complet de la regió.

En quant al riuet, si la seva riba dreta, ampla d’una vintena de peus, seguia la base de les altures veïnes, l’esquerra molt baixa, amb prou feines es distingia de les entalladores, els tolls i els fanguissars d’aquesta plana d’aiguamolls ara s’estenia fins a perdre’s de vista cap al sud. Per assegurar-se de la direcció del curs d’aigua caldria enfilar-se a l’espadat i Briant es prometé de no tornar al camí de Sloughi-bay fins que n’hagués acomplert l’ascensió.

En primer lloc es tractava d’examinar el riuet a l’indret on les aigües del llac es vessaven al seu llit. Allí no tenia més d’uns quaranta peus d’amplada, però devia guanyar en amplària i en profunditat a mesura que s’apropava a la seva desembocadura, per poc que rebés algun afluent, sigui de l’aiguamoll sigui dels planells superiors.

—Ei! Mireu! —cridà Wilcox, al moment que arribada a la base del contrafort.

Allò que atreia la seva atenció, era un apilotament de pedres que formava una mena de dic, disposició semblant a la que ja havia estat observada al bosc.

—Aquesta vegada, no hi ha cap dubte! —digué Briant.

—No, no hi ha dubte! —respongué Doniphan assenyalar: uns trossos de fusta en un dels caps del dic.

Aquestes desterres, amb tota seguretat, pertanyien al buc d’una embarcació; entre elles, un tros de fusta mig podrit i verd de molsa, la corba del qual indicava ésser el cap de: quilla de proa, del qual encara en penjava una anella de ferro, rosegada pel rovell.

—Una anella, una anella! —digué Service.

I tots, immòbils, miraven al seu voltant com si l’home que s’havia servit d’aquell canot i que havia bastit aquell dic, hagués estat a punt de comparèixer!

No! Ningú! Havien passat molts d’anys des que aquella embarcació havia estat abandonada a les vores del riuet. O bé l’home que havia passat la seva vida allí pogué tornar a veure els seus semblants o bé la seva miserable existència s’havia extingit en aquella terra, sense que hagués pogut deixar-la.

Es pot comprendre l’emoció d’aquells joves davant d’aquests testimoniatges d’una intervenció humana de la qual ja no podien dubtar!

Aleshores, s’adonaren de les estranyes anades i vingudes del gos. Segur que Fann havia trobat alguna pista. Les seves orelles s’aixecaven, la seva cua s’agitava amb violència, el seu morro flairava el sòl, tot entaforant-se dintre les herbes.

—Mireu que fa Fann! —digué Service.

Fann, acabava d’aturar-se amb una pota aixecada i la gola estirada. Després, bruscament, es llançà cap a un grupet d’arbres al peu de l’espadat, pel cantó del llac.

Briant i els seus companys el seguiren. Uns instants després s’aturaven davant d’un vell roure, a l’escorça del qual hi havia gravades dues lletres i una data, d’aquesta manera:

F B

1807



Tots quatre haurien quedat molt de temps muts i immòbils davant d’aquella inscripció, si Fann, tornant enrera, no hagués desaparegut a l’angle del contrafort.

—Ací, Fann, ací! —cridà Briant.

El sos no va tornar, però els seus lladrucs precipitats es feren sentir

—Atenció, nosaltres! —féu Briant—. No ens separem i estiguem alerta!

En efecte, tota circumspecció no hi era de massa. Potser hi havia una banda d’indígenes pels voltants i llur presència era més de témer que de desitjar, sobretot si eren aquells ferotges indis que infecten les pampes d’Amèrica del Sud.

Armaren els fusells; els revòlvers a la mà, disposats a la defensiva. Els nois anaren endavant; després d’haver voltat el contrafort, es deixaren relliscar al llarg de la ribera estreta del riuet. No havien fet vint passes, que Doniphan s’ajupia per collir un objecte de terra. Era un picot, el ferro del qual era gairebé ja separat del mànec de fusta mig podrit. Era un picot d’origen europeu o americà, no un d’aquells útils matussers fabricats pels salvatges polinesis. Igual que l’anella de l’embarcació, estava profundament rovellat; no hi havia dubte que havia estat abandonat en aquell indret des de feia una colla d’anys.

També allí, al peu de l’espadat, podien veure’s rastres de cultius, alguns solcs traçats irregularment; un requadrat plantat de nyàmeres que la manca d’atencions havia portat a l’estat salvatge.

De cop, un lladruc lúgubre travessà l’aire. Gairebé, de seguida, comparegué Fann, pres d’una agitació inexplicable.

Donava voltes sobre seu mateix, corria cap als nois, els mirava, els cridava, semblava que els invités a seguir-lo.

—Hi deu haver alguna cosa extraordinària! —digué Briant que mirava, inútilment, de calmar el gos.

—Anem allà on vol portar-nos! —respongué Doniphan, fent senyal als altres per tal que el seguissin.

Deu passes més lluny, Fann quedà enrampat davant d’un pilot de brossa i d’arbusts de branques encavallades al peu mateix de l’espadat.

Briant va passar endavant per tal de veure si aquell apilotament no amagava el cadàver d’algun animal o, fins i tot, d’algun home, damunt la pista del qual hagués caigut Fann… I heus ací que separant la brossa, va veure una petita obertura.

—Que hi ha una espluga, aquí? —va dir, reculant unes passes.

—És probable! —respongué Doniphan—. Però què hi ha dintre d’aquesta caverna?

—Aviat ho sabrem —digué Briant.

I amb la seva destral es va posar a tallar branques que obstruïen l’orifici. No obstant, parant Torella no es sentia cap soroll suspecte, de tal manera que Service estava a punt de lliscar per l’orifici que havia estat desobstruir, quan Briant li digué:

—Vegem, de primer, què farà Fann!

El gos seguia deixant anar lladrucs sords que no eren pas per a tranquil·litzar. I, no obstant, si algun ésser viu hagués viscut en aquella caverna, ja n’hauria sortit!

Calia prendre un determini. De totes maneres, com que era possible que l’atmosfera dintre de la caverna fos viciada, Briant va llançar, a través de l’obertura, un grapat d’herbes seques que acabava d’encendre. Aquestes herbes, escampades per terra, cremaren amb vivesa, prova que l’aire era respirable.

—Entrem? —va demanar Wilcox.

—Sí —respongué Doniphan.

—Almenys, esperem que hi vegem clar! —digué Briant. I havent tallat una branca resinosa d’un dels pins que creixien a la vora del riuet, l’encengué. Després, seguit dels seus companys, va penetrar entre el brancam.

A l’entrada, l’orifici mesurava cinc peus d’alt per d’ample, però s’eixamplava bruscament per a formar una excavació alta d’uns deu peus per una amplada doble; el terra era format per una sorra molt fina.

Entrant-hi, Wilcox ensopegà amb un escambell de fusta, col·locat prop d’una taula, damunt de la qual hi havia alguns utensilis domèstics, una olla de gres, grans conquilles que devien haver servit de plats, un ganivet amb la fulla osuda i rovellada, dos o tres hams de pescar, una tassa de llauna, buida com l’olla. Prop de la paret oposada hi havia una mena de bagul, fet de fustes ajustades matusserament, que contenia parracs de vestits.

No hi havia dubte que aquella excavació havia estat habitada. Però, en quina època i per qui? L’ésser humà que hi havia viscut, jeia per algun racó?

Al fons, hi havia un jaç miserable recobert amb una manta de llana feta tiretes. Al capçal, damunt d’un banc hi havia una altra tassa i un portabugies que no contenia més que un cap de ble carbonitzat.

Els joves, d’antuvi, recularen pensant que aquella manta amagava un cadàver. Briant, dominant la seva repugnància, la va alçar. El catre era buit.

Un moment després, vivament impressionats, tots quatre s’havien ajuntat amb Fann que, havent-se quedat al defora, seguia fent sentir els seus lamentables lladrucs.

Baixaren per la vora del riuet durant una vintena de passes i s’aturaren bruscament. Un sentiment d’horror els deixava clavats!

Allí, entre les arrels d’una alzina, les restes d’un esquelet jeien per terra.

Així, en aquell lloc, havia vingut a morir el desgraciat que havia viscut en aquella espluga, durant molts d’anys segurament, i aquest abric salvatge, del qual s’havia fet una llar, no havia estat més que la seva tomba!





IX


Visita a la caverna. — Mobles i utensilis. — Les boles i el llaç. — El rellotge. — El quadern gairebé il·legible. — El mapa del nàufrag. — On som. — Retorn al campament. — La ribera dreta del riuet. — El fanguissar. — Els senyals de Gordon.



Briant, Doniphan, Wilcox i Service guardaren un profund silenci. Qui era aquell home que havia vingut a morir en i aquell indret? ¿Era un nàufrag, al qual li havien mancat els socorsos fins a la darrera hora? De quina nacionalitat era? Havia arribat jove en aquest racó de món? ¿Hi havia mort vell? Com havia pogut subsistir? Si era un naufragi el que l’havia llançat allí, ¿algú altre més havia sobreviscut a la catàstrofe? ¿Havia quedat sol després de la mort dels seus companys d’infortuni? Els diferents objectes trobats a la caverna, ¿provenien del seu vaixell, o els havia fabricat ell mateix amb les seves pròpies mans?

Quantes preguntes, la solució de les quals quedaria ignorada per sempre!

I entre totes les preguntes, una de més greu! Ja que era un continent on aquest home havia trobat refugi, per què no se n’havia anat a cap ciutat de l’interior, a algun port del litoral? ¿El repatriament presentava tals dificultats, tals obstacles que no els havia pogut vèncer? ¿La distància a recórrer era tan gran que calia considerar-la com a infranquejable? Allò que era cert, és que aquest desgraciat havia caigut, afeblit per la malaltia o per l’edat i que no havia tingut forces per a tornar a la seva espluga, que havia mort al peu d’aquell arbre!… I si li havien mancat els mitjans per a anar a cercar la salvació cap al nord o cap a l’est del territori, no mancarien també, igualment, als joves nàufrags de l’Sloughi?

Fos el que fos, calia visitar la caverna amb la més gran cura. Qui sap si no s’hi trobaria algun document que donés algun aclariment sobre aquell home, el seu origen, la durada del seu sojorni… Des d’un altre punt de vista, per altra banda, convenia examinar si era possible instal·lar-s’hi durant l’hivern, després d’haver abandonat el iot.

—Veniu —digué Briant.

I, seguits de Fann, entraren per l’orifici a la claror d’una segona branca resinosa.

La primera cosa que veieren sobre un prestatge fixat a la paret de la dreta, fou un paquet de candeles matusseres, fabricades amb greix i esfilagarses d’estopa. Service va encendre’n una i la va col·locar al portabugies de fusta i les recerques començaren.

Abans que res, calia examinar la disposició d’aquella espluga, puix que no hi havia cap dubte sobre la seva habitabilitat. Era una cova que devia remuntar a l’època de les formacions geològiques. No s’hi veia cap rastre d’humitat, encara que l’aireació només es feia per l’únic orifici obert donant al talús del riuet. Les seves parets eren tan seques com ho haurien estat parets de granit, sense el més petit rastre d’infiltracions cristal·litzades, aquells rosaris de gotetes que a determinades grutes de pòrfid o de basalt formen les estalactites. Per altra banda, la seva orientació la posava a l’abric dels vents de la mar. Si s’ha de dir veritat, la claror ¿amb prou feines hi entrava, però foradant una o dues obertures a la paret, seria fàcil remeiar aquest inconvenient i donar aire a l’interior per a les necessitats de quinze persones.

En quant a les seves dimensions, vint peus d’amplada per trenta de llargada, aquesta caverna seria certament insuficient per a servir alhora de dormitori, de refectori, de magatzem general i de cuina. Al capdavall, només es tractava de passar-hi cinc o sis mesos d’hivern i, després, s’agafaria el camí del nord-est per atènyer alguna ciutat de Bolívia o de la República Argentina. Evidentment, en el cas que fos necessari instal·lar-s’hi d’una manera definitiva, ja es tractaria de posar-s’hi més còmodament foradant el massís que era d’un calcari bastant tendre. Però, tal com estava aquesta excavació haurien d’acontentar-se’n fins a l’arribada de l’estiu.

Reconegut això, Briant féu un inventari dels objectes que contenia la cova. En veritat, no eren gaires coses! Aquell desgraciat hi devia haver arribat amb una nuesa de coses gairebé completa. Què havia pogut recollir del seu naufragi? Només que desterres informes, semalers trencats, fragments de fusta que li havien servit per a fabricar-se aquell catre, aquella taula, aquell bagul, aquell banc, aquells escambells; únic moblatge del seu miserable demor. Menys afavorit que els supervivents de l’Sloughi, no havia tingut tot un material a la seva disposició. Algunes eines, un picot, una destral, dos o tres utensilis de cuina, una boteta que devia haver contingut aiguardent, un martell, dues escarpes, una serra… tot això fou el que es va trobar de bones a primeres. Aquells utensilis devien haver estat salvats, evidentment, en aquella embarcació de la qual només quedaven les restes a prop del dic del riuet.

Això és el que pensava Briant i el que explicava als seus companys. I aleshores, després del sentiment d’horror que havien sentit veient ¡’esquelet, pensant que potser ells mateixos eren destinats a morir en un abandó semblant, els vingué el pensament que res no els mancava d’allò que havia mancat’ a aquest desafortunat i sentien com tornaven a prendre confiança.

Ara bé, qui era aquell home? Quin era el seu origen? A quina època es remuntava el seu naufragi? No hi havia dubte que s’havien escolat nombrosos anys des que havia’ sucumbit. L’estat dels ossos que havien estat trobats al peu de l’arbre, prou ho indicava! Ultra això, el ferro del picot i l’anella de la embarcació, rosegats pel rovell, l’espessor del: brancam que obstruïa ¡’entrada de la caverna, tot plegat no tendia a demostrar que la mort del nàufrag ja era llunyana?

Seguidament, ¿algun nou indici no permetria de canviar aquesta hipòtesi en certesa?

Continuant les recerques, foren descoberts altres objectes, un segon ganivet amb algunes fulles trencades, un compàs, una gerra per a fer bullir aigua, una clavilla de ferro, un punxó de mariner, però no hi havia cap instrument de marina, ni allargavistes, ni brúixola ni una trista arma de foc per a caçar bestiar ni per a defensar-se contra els animals o els indígenes!

Ara bé, com que li havia calgut viure, aquest home segur que havia quedat reduït a posar paranys. Un aclariment fou donat a aquesta qüestió, quan Wilcox cridà:

—Què és això?

—Això? —respongué Service.

—És un joc de boles —respongué Wilcox.

—Un joc de boles? —digué Briant no sense sorpresa.

Però de seguida reconegué l’ús al qual devien haver estat emprades les dues pedres rodones que Wilcox acabava de recollir. Era un d’aquest ginys de caça, anomenats, las bolas que es componen de dues boles unides entre si per una corda i que els indis de l’Amèrica del Sud utilitzen. Quan són llençades per una mà traçuda, aquestes boles s’enrosquen a les potes de l’animal, els moviments del qual són paralitzats i esdevé, fàcilment, presa del caçador.

Indubtablement era l’habitant d’aquesta cova qui havia fabricat aquest giny i també un llaç, llarg, de cuiro que es fa servir com les boles però a una distància més curta.

Aquest fou l’inventari dels objectes recollits a la caverna. En canvi, Briant i els seus companys eren incomparablement més rics. És veritat que no eren més que uns nois i l’altre, era un home.

Aquest home, era un simple mariner o un oficial que havia pogut aprofitar-se de la seva intel·ligència desenvolupada d’antuvi per l’estudi? Això era molt difícil d’establir, sense un descobriment que permeté avançar amb més seguretat per la via de les certeses.

Al capçal del catre, sota una gira de la manta que Briant havia llençat enlaire, Wilcox descobrí un rellotge penjat a un clau fixat a la muralla. Aquest rellotge, menys corrent que tels rellotges de mariner, era de fabricació bastant fina, es Componia d’una doble capsa de plata de la qual penjava una clau lligada per una cadeneta del mateix metall.

—L’hora —vegem l’hora!—, digué Service.

—L’hora no ens farà saber res —respongué Briant—. Probablement aquest rellotge s’aturà molts dies abans de la mort d’aquest desgraciat! Briant obrí la capsa, amb un xic d’esforç, car les juntures estaven oxidades i pogué veure que les agulles marcaven les tres i vint-i-set minuts.

—Aquest rellotge porta un nom —va fer observar Doniphan—. Això pot donar-nos alguna dada…

—Tens raó —respongué Briant.

I després d’haver mirat a l’interior de la tapa del rellotge, va llegir aquests mots gravats al metall:

—Delpeuch, Saint-Malo, el nom del fabricant i la seva adreça.

—Era un francès, un compatriota meu —va dir Briant amb emoció.

Ja no es podia dubtar que un francès havia viscut en aquella espluga fins a l’hora en què la mort havia vingut a posar terme a la seva misèria!

Una altra prova, no menys decisiva, es va ajuntar ben aviat a la primera, quan Doniphan que havia desplaçat el catre, recollí de terra un quadern, les pàgines esgrogueïdes del qual eren recobertes de línies traçades a llapis.

Per desgràcia, la major part d’aquestes línies eren gairebé il·legibles. No obstant això, uns quants mots pogueren desxifrar-se i, entre ells, els següents: François Baudoin.

Aquests dos noms eren aquells les inicials dels quals el nàufrag havia marcat a l’arbre! Aquest quadern, era el diari de la seva vida des del dia que havia anat a parar en aquesta costa! I en certs fragments de frases que el temps no havia esborrat totalment, Briant va arribar encara a llegir-hi aquestes paraules: Duquay-Trouin, evidentment el nom del vaixell que s’havia perdut en aquells llunyans paratges del Pacífic.

Després, al començament, una data, la mateixa inscrita sota les inicials de l’arbre i que era, sens dubte, la del naufragi!

Feia, doncs, cinquanta-tres anys que François Baudoin havia arribat en aquell litoral. Durant tota la seva estada no havia rebut cap socors de l’exterior!

Doncs, si Baudoin no havia pogut abastar cap altre punt d’aquell continent, era tal vegada perquè obstacles infranquejables s’havien dreçat davant d’ell?

Més que mai aquells joves s’adonaren de la gravetat de: llur situació. Com podrien acabar allò que un home, un marí habituat als treballs més durs, acostumat a dures fatigues, no havia pogut acabar?

Per altra banda, una darrera troballa els faria saber que tota temptativa per a deixar aquesta terra seria inútil.

Fullejant el quadern, Doniphan veié un paper, doblegat; entre les pàgines. Era un mapa, fet amb una mena de tinta fluixa, probablement feta d’aigua i sutge.

—Un mapa! —va dir cridant.

—Dibuixat, segons sembla, pel mateix François Baudoin —respongué Briant.

—Si és així, aquest home no devia ésser un senzill mariner —féu observar Wilcox— sinó un dels oficials del Duquay-Trouin puix que era capaç de dibuixar un mapa…

—No deu ser pas?… —digué Doniphan.

Sí! Era la carta d’aquella contrada. Al primer cop d’ull, s’hi reconeixia Sloughi-bay, el banc d’esculls, la platja on havien restablert el campament, el llac del qual Briant i els seus amics acabaven de resseguir la riba occidental, els tres illots situats a alta mar, el penya-segat que s’arrodonia fins a la vora del riuet, els boscos que cobrien tota la regió central!

Més enllà de la vora oposada del llac, hi havia encara altres boscos que s’estenien fins al llindar d’un altre litoral i aquest litoral era banyat per la mar en tot el seu perímetre.

Així esdevenien inútils els projectes de remuntar cap a l’est per tal de cercar la salvació en aquella direcció! Així Briant havia tingut raó en contra de Doniphan! Així la mar envoltava per tots els costats aquell pretès continent!… Era una illa! I heus ací per què Baudoin no n’havia pogut sortir!

En aquell mapa era fàcil de veure que els contorns generals de la illa havien estat reproduïts bastant exactament. Naturalment, les distàncies no devien haver estat fixades sinó a l’estima, pel temps tardat a recórrer-les i no per mesures de triangulació; però a jutjar per allò que Briant i Doniphan coneixien ja del terreny comprès entre Sloughi-bay i el llac, els errors no podien ésser importants.

Ultra això, s’havia demostrat que el nàufrag havia recorregut tota l’illa, puix que n’havia anotat els principals detalls geogràfics i, no hi ha dubte, que tant l’ajupa com la calçada del creek devien ésser obra seva.

Heus ací les disposicions que prenia l’illa, tal com l’havia dibuixada François Baudoin:

Era de forma oblonga i s’assemblava a una enorme papallona amb les ales desplegades. Estrenyent-se a la seva part central entre Sloughi-bay i una altra badia que es formava a l’est, presentava una tercera badia, molt més oberta, a la seva part meridional. Enmig d’un quadre d’amples boscos es desenvolupava el llac, d’una llargada de divuit milles aproximadament i una amplada de cinc; dimensions prou considerables perquè Briant, Doniphan, Wilcox i Service, quan arribaren a la seva vora occidental, no haguessin vist res de les ribes del nord, del sud i de l’est. Això explica per què, d’antuvi, l’havien pres per una mar. Diversos riuets sortien d’aquell llac i, segons havien vist, aquell corrent que passava per davant de la caverna anava a llançar-se a la badia de l’Sloughi, prop del campament.

L’única altura un xic important d’aquesta illa semblava ésser el penya-segat, disposat en forma obliqua des del promontori, al nord de la badia fins a la vora dreta del riuet. Respecte a la regió septentrional, el mapa l’assenyalava com a àrida i sorrenca i, més enllà del riuet, s’obria un immens aiguamoll que s’allargava en un cap agut vers el sud. Pel nord-est i el sud-est se succeïen llargues fileres de dunes que donaven en aquesta banda del litoral un aspecte molt diferent al de Sloughi-bay. Finalment, si calia fer cas de l’escala marcada al peu del mapa, l’illa devia mesurar unes cinquanta milles en sa longitud màxima de nord a sud i unes vint-i-cinc en la seva més gran amplària d’oest a est. Tenint en compte les irregularitats de la seva configuració el seu perímetre era aproximadament d’unes cent-cinquanta milles.

No era possible establir conjectures serioses referent a si pertanyia a algun dels grups d’illes de la Polinèsia o si es trobava o no isolada enmig del Pacífic.

Fos com fos, allò que s’imposava als nàufrags de l’Sloughi era una instal·lació definitiva i no provisional. I com sigui que la caverna els oferia un refugi excel·lent, convindria transportar-hi tot el material abans que les primeres borrasques de l’hivern acabessin de desmuntar el schooner.

Ara es tractava de tornar al campament sense retard. Gordon devia estar molt inquiet, s’havien escolat tres dies, des de la sortida de Briant i els seus companys, i podia témer que els hagués passat alguna desgràcia.

Aconsellat per Briant, decidiren marxar aquell mateix dia, a les onze del matí. No calia enfilar-se al penya-segat tota vegada que el mapa indicava que el camí més curt era la riba dreta del riuet que corria d’est o oest. S’havien de fer més de set milles fins a la badia, distància que es podia cobrir en algunes hores.

Però, abans d’anar-se’n, els joves volgueren rendir els darrers serveis al nàufrag francès. Amb el picot cavaren una tomba el mateix peu de l’arbre en què François Baudoin havia gravat les lletres del seu nom i amb una creu de fusta en marcaren l’emplaçament.

Acabada aquesta pietosa cerimònia, tots quatre tornaren a la caverna i en taparen l’orifici d’entrada a fi que els animals no poguessin entrar-hi. Després d’acabar-se el que restava de queviures, baixaren per la riba dreta del riuet recorrent la base de l’espadat. Una hora més tard, arribaren a l’indret on el massís s’apartava per prendre una direcció obliqua vers el nord-oest.

Mentre seguiren el curs del riu, la seva marxa fou bastant viva, car la vora estava desempellegada d’arbres, d’arbrissons i d’herbes. Tot caminant, amb la previsió que el riuet servia de comunicació entre el llac i Sloughi-bay, Briant no deixava d’examinar-lo amb atenció. Li va semblar que, almenys en la part superior del seu curs, una embarcació o bé un rai podrien ésser arrossegats amb cordes o empesos amb garrís, cosa que facilitaria el transport del material, sempre que empressin la marea, l’acció de la qual es feia sentir fins al llac.

Allò que era important és que el curs del riu no canviés en ràpids o que la manca d’amplada o de fondària no el fes impracticable. No lii havia res d’això, i en un espai de tres milles des de la sortida del llac, el riuet semblava ésser en perfectes condicions de navegabilitat.

No obstant això, cap a les quatre de la tarda, el camí de la riba hagué d’abandonar-se. En efecte, la riba dreta quedava tallada per un ample i tou fanguissar en el qual no haurien pogut entrar-hi sense perills. La cosa més convenient l’endinsar-se al bosc.

Amb la brúixola a la mà, Briant es dirigí, aleshores, vers el nord-oest, de manera d’arribar a Sloughi-bay pel camí més curt. Tingueren considerables retards, car les herbes altes formaven per terra entrebancs inextricables i, demés, sota la cúpula espessa dels bedolls, dels pins o de les alzines, la obscuritat es produí gairebé ensems que la posta del sol.

Dues milles foren recorregudes amb aquestes condicions molt fatigoses. Quan s’hagué donat la volta als fanguissars, que s’estenien profundament cap al nord, la millor cosa hauria estat de tornar al curs del riu ja que, segons el mapa, desembocava a Sloughi-bay, però el tomb hauria estat tan llarg que Briant i Doniphan no volgueren perdre temps tornant vers aquella direcció. Seguiren per dintre del bosc i en ésser prop de les set del vespre, tingueren la certesa d’haver-se extraviat.

Es veurien obligats a passar la nit al davall dels arbres? Això, no hauria estat més que un mig mal si les provisions haguessin fet mancança en el moment en què la gana es feia sentir vivament.

—Anem caminant! —digué Briant—. Caminant cap a l’oest hem d’arribar per força al campament…

—Tret que aquest mapa no ens hagi donat indicacions falses —respongué Doniphan—, o que aquest riuet no sigui el que desemboca a la badia!

—Per què el mapa no ha de ser exacte, Doniphan?

—I per què ho hauria de ser Briant?

Ja es veu com Doniphan que no havia pogut pair la seva decepció, s’obstinava no concedint més que un crèdit mediocre al mapa del nàufrag. No tenia raó, car, a la part d’illa ja coneguda, no es podia negar que el treball de François Baudoin no presentés una exactitud real.

Briant considerà que no valia la pena de discutir i tornaren a posar-se resoltament en marxa.

A les vuit, era impossible veure res de tan profunda que era la fosca. I el límit d’aquest bosc inacabable sense arribar mai!

De sobte, per una clariana d’arbres, aparegué una viva claror que s’enfilava per l’espai.

—Què és això? —digué Service.

—Suposo que és una estrella fugaç —digué Wilcox.

—No; és un coet!… —replicà Briant—, un coet que han; tirat els de l’Sloughi.

—I, per tant, una senyal de Gordon!… —cridà Doniphan, tot responent-hi amb un tret de fusell.

Havent-se fixat en un punt de mira, quan un segon coets muntà enlaire, Briant i els seus companys s’hi dirigiren i, tres quarts d’hora després, arribaven al campament de l’Sloughi.

Era Gordon, en efecte, que amb por que s’haguessin perdut, havia imaginat de llançar alguns coets per tal d’assenyalar-los la posició del schooner.

Idea excel·lent, sense la qual, aquella nit Wilcox i Service no haurien pogut reposar de llurs fatigues a les lliteres del iot.





X


Narració de l’exploració. — Decisió d’abandonar l’Sloughi. — Descàrrega i desmantellament del iot. — Una borrasca que el remata. — Acampats sota la tenda. — Construcció d’un rai. — Carregament i embarcament. — Dues nits al riuet. — Arribada a French-den.



Ja us podeu figurar quina acollida fou feta a Briant i als seus tres companys. Gordon, Cross, Baxter, Garnett i Webb els obriren els braços, mentre que els petits els saltaven al coll. Fou un intercanvi de crits d’alegria i de bones estretes de mà. Fann, també tingué la seva part d’aquesta cordial recepció barrejant els seus lladrucs als burres dels nois. Sí! aquesta absència havia semblat llarga!

Es deuen haver perdut?… ¿Deuen haver caigut a les mans dels indígenes?… Han estat atacats per les feres? Totes aquestes preguntes es feien els que havien quedat al campament de l’Sloughi.

Però ja tots quatre eren de retorn i no calia més que conèixer els incidents de llur expedició. Nogensmenys, com que estaven molt fatigats per aquella llarga jornada de camí, la narració fou deixada per l’endemà.

—Ens trobem en una illa! —Això fou tot el que Briant s’acontentà de dir i ja n’hi havia prou perquè el futur aparegués amb les seves nombroses i inquietants eventualitats. Això no obstant, Gordon acollí la notícia sense demostrar massa desencoratjament.

—Què hi farem? —semblava dir—, i el fet no em torba talment!

L’endemà, a primera hora, era el 5 d’abril, els grans, Gordon, Briant, Doniphan, Baxter, Cross, Wilcox, Service, Webb, Garnett, i també Mokó, que era de bon consell, es reuniren a proa, del iot mentre els altres encara dormien. Per torns, Briant i Doniphan prengueren la paraula i informaren els seus companys del que havia succeït. Explicaren com una calçada de pedres, construïda al mig d’un riuet, les restes d’una ajupa, amagada sota un espès brancatge, els havien donat la convicció que el país era o havia estat habitat. Contaren com aquella vasta extensió d’aigua presa, d’antuvi, per una mar, no era més que un llac; com d’altres indicis els havien portat fins a la caverna, prop de l’indret on el riuet sortia del llac, com havien estat descoberts els ossos de François Baudoin, d’origen francès, i com, finalment, el mapa, dreçat pel nàufrag, indicava que era una illa el lloc on havia vingut a perdre’s l’Sloughi.

Aquesta narració fou feta amb tota minuciositat, sense ometre ni un sol detall. I tots, ara, contemplant aquell mapa, comprengueren com la salvació només podia venir-los del defora!

No obstant això, si el futur es presentava amb els més foscos colors, si els joves nàufrags no podien posar llur esperança més que en Déu, aquell qui menys s’espaordí, i convé insistir en aquest punt, fou Gordon. El jove nord-americà no tenia família de cap mena que l’esperés a Nova Zelanda i amb el seu esperit pràctic, metòdic, organitzador, la tasca de fundar, per dir-ho així, una petita colònia no tenia res per a esfereir-lo. Hi veia una ocasió d’exercir els seus gustos naturals i no va dubtar gens a remuntar la moral dels seus companys, prometent-los una existència suportable, si volien secundar-lo.

D’antuvi i com que l’illa presentava dimensions considerables, semblava impossible que no estés marcada al mapa del Pacífic per les vores del continent sud-americà. Després d’un minuciós examen, es va reconèixer que l’atlas de Stieler no indicava cap illa d’alguna importància fora dels arxipèlags de la Terra de Foc o de l’estret de Magallanes, les de la Desolació, de la Reina Adelaida, Clarence, etc. Ara bé, si l’illa hagués format part d’aquests arxipèlags que no són separats del continent més que per estrets canals, François Baudoin ho hauria assenyalat al seu mapa, cosa que no havia fet. Doncs, era un illa isolada i calia pensar que es trobava més al nord o més al sud d’aquests paratges. Però, sense les dades suficients, sense els instruments necessaris, era impossible fixar-ne la situació al Pacífic.

No hi havia altra cosa a fer que instal·lar-se definitivament abans que l’estació dolenta fes impracticables els desplaçaments

—El millor, serà fer d’aquella caverna, el nostre habitacle —digué Briant—. Ens ofereix un abric excel·lent.

—És prou gran perquè puguem cabre-hi tots? —demanà Baxter.

—Evidentment que no —respongué Doniphan—, pen que es podrà engrandir, cavant una altra espluga al massís! Prou tenim eines…

—Agafem-la d’antuvi, tal com és —replicà Gordon—, encara que hi estiguem estrets…

—I sobretot —afegí Briant—, procurem anar-hi com més aviat millor!

En efecte, era urgent. Com féu veure Gordon, el schooner era menys habitable cada dia que passava. Les darreres pluges, seguides de calors bastant fortes, havien contribuït molt a obrir les costures del buc i de coberta. Les planxes, estripades, deixaven penetrar l’aigua i el vent a l’interior. Per altra banda els fons es degradaven a causa de les humitats, hi havia infiltracions a través de la sorra de la platja i la inclinació del iot s’accentuava, enfonsant-se, ensems, visiblement en un terreny esdevingut molt estovat. Si una borrasca com les que es formen al temps de l’equinocci, que encara durava, es desencadenava en aquesta costa, l’Sloughi corria perill d’ésser desmembrat en poques hores.

Es tractava, doncs, no solament d’abandonar-lo sense tardar, sinó de desmuntar-lo metòdicament a fi de treure’n tot el que pogués ésser útil: bigues, planxes, ferro, coure, etc., amb vistes al moblament de French-den o gruta francesa, nom que fou donat a l’espluga en record del nàufrag francès.

—I mentre esperem de poder instal·lar-nos-hi, on viurem? —preguntà Doniphan.

—Sota una tenda —respongué Gordon— una tenda que alçarem a la vora del riuet sota dels arbres.

—És el millor partit que podem prendre —digué Briant— i sense perdre ni una hora!

En efecte, la demolició del iot, el descarregament del material i de les provisions, la construcció d’un rai per al transport d’aquesta càrrega, tot això demanaria, almenys, un mes de treball i, abans d’abandonar Sloughi-bay ja serien als primers jorns de maig que corresponen als primers jorns de novembre a l’hemisferi boreal, és a dir al començament de l’hivern.

Amb raó Gordon havia escollit la riba del riuet per tal d’establir el nou campament, tota vegada que el transport havia d’efectuar-se per via fluvial. Cap altre camí no hauria estat ni més directe, ni més còmode. Arrossegar a través del bosc o per la vora del riu tot el que quedaria del iot després de la seva demolició, hauria estat una feina gairebé irrealitzable. Al contrari, emprant, durant diverses marees, el flux que es feia sentir fins al llac, un rai podria arribar a destí sense massa pena.

Ja se sap que en el seu curs superior, com ho havia observat Briant, el riuet no oferia cap obstacle, ni caigudes, ni ràpids, ni embassaments. Amb la iola es féu una altra exploració del curs inferior des dels fanguissars fins a la desembocadura. Briant i Mokó pogueren assegurar-se que aquest curs era igualment navegable. D’aquesta manera tindrien una via de comunicació, indicadíssima, entre Sloughi-bay i French-den.

Els dies següents foren esmerçats a disposar el campament a la vora del riuet. Les branques baixes de dues alzines, i relligades amb uns semalers a les branques d’una tercera, serviren perquè pogués recolzar la gran vela de recanvi del iot, fent caure fins a terra el tros que sobrava pels costats. A l’abric d’aquesta tenda, sòlidament fixada amb amarres, A s’hi traslladaren les lliteres, els utensilis de primera necessitat, les armes, les municions i els farcells de provisions. Com sigui que el rai havia de construir-se amb les restes del iot, calia esperar que la demolició fos acabada.

No hi hagué ocasió de plànyer-se del temps, que es mantingué sec. Si alguna vegada hi hagué vent, venia de terra i el treball pogué fer-se en bones condicions.

Cap al 15 d’abril no quedava ja res a bord del schooner, llevat dels objectes massa pesants que no podrien treure’s fins que tot s’hagués fet a peces, per exemple els lingots de plom que servien de llast, les canonades d’aigua de la bodega, el cabrestant, la cuina, tots ells massa pesants per a ésser desmuntats sense un aparell. En quant als ormeigs, pal de messana, vergues, arbres de ferro, cadenes, àncores, cordes, amarres, cordills, fils per a fer cordes, de tot el que hi havia una provisió considerable, tot havia estat portat, a poc a poc, als voltants de la tenda.

No cal dir que, per molta pressa que tingués aquest treball, no era negligit de subvenir les necessitats de cada dia. Doniphan, Webb i Wilcox consagraven algunes hores a caçar coloms de roca i altres volàtils que venien dels aiguamolls. Els petits, ja tenien prou feina recollint musclos, tan prompte com la marea deixava el banc d’esculls al descobert. Feia bo de veure Jenkins, Iverson, Dole i Costar moure’s com una llocada de pollets a través dels tolls d’aigua. Si es mullaven un xic més que les cames, Gordon els renyava severament, mentre que Briant els excusava tant com podia. Jacques treballava també amb els seus camarades, però no es barrejava mai amb els seus esclats de rialles. El treball marxava a cor què vols i amb un mètode on es notava la intervenció de Gordon al qual no li mancava mai el sentit pràctic. Evidentment, allò que Doniphan acceptava d’ell, no ho hauria l acceptat de Briant ni de cap altre. En conjunt regnava l’acord entre aquest petit món. Però calia afanyar-se. La segona quinzena d’abril no fou tan bona. La mitjana de la temperatura baixà sensiblement. Diverses vegades, de matinada, la columna termomètrica va baixar fins a zero. S’anunciava l’hivern i, amb ell, apareixeria el seu seguici de calamarsa, de neu, de ventades, tan temibles en aquells paratges del Pacífic.

Per precaució, petits i grans, hagueren de vestir-se d’una manera més abrigada i posar-se les samarres espesses, els pantalons gruixuts, les capes de llana, preparat tot en previsió d’un hivern rigorós. No calgué, sinó, consultar el carnet de Gordon per a saber en quin farcell es trobaven classificats per qualitat i per talles. Briant es preocupava, sobretot, dels més petits. Es captenia que no tinguessin els peus freds, que no s’exposessin a l’aire viu quan nedaven. Al més petit refredament els feia entrar a la tenda i fins i tot els obligava d’oposar-se al llit prop d’un braser que estava encès dia i nit. Diverses vegades, Dole i Costar hagueren de restar consignats tenda i Mokó no els estalvià les tisanes, fetes amb els ingredients que donava la farmaciola de bord.

Una vegada buidat completament el iot del seu contingut, les hagueren amb el casc que, per cert, petava ja per tot arreu.

Les planxes de coure de folre foren arrencades amb cura per a servir al moblament de French-den. Les tenalles, les pinces i els martells feren llur ofici per tal de desmembrar les baranes que els claus i els tascons retenien al costellam.

Fou un treball molt dur que donà molta feina a aquelles mant inexperimentades i a aquells braços encara no prou forçuts. La demolició marxava a poc a poc quan, el 25 d’abril, una borrasca vingué a ajudar els treballadors.

Durant la nit, tot i essent ja a l’estació freda, va desencadenar-se una tempesta molt violenta que ja havia estat anunciada per l’storm-glass o baròmetre de tempesta. Els llampecs il·luminaren àmpliament l’espai; el ressò dels trons no va parar en tota la nit fins a despuntar el dia; tot plegat amb la corresponent por dels més petits. Per sort, no va ploure, però dues o tres vegades calgué afermar la tenda contra la fúria del vent.

Si gràcies als arbres, on estava sòlidament amarrada, la tenda resistí, no fou el mateix del iot, directament exposat a les falconades d’alta mar que llençaven en contra d’ell enormes onades que el cobrien cada vegada.

La demolició fou completa. Les baranes i obra superior arrencades, el costellam dislocat, la quilla trencada pels violents cops d’amunt i avall, tot va quedar reduït, ben aviat, a desferres. No se’n van plànyer pas car, en retirar-se les onades, no s’endugueren més que una part d’aquestes desferres; la major quantitat fou retinguda pels caps dels esculls i les peces de ferro no seria difícil de trobar-les entre els replecs de la sorra.

Fou la feina a què es va dedicar tothom durant els jorns que seguiren. Les bigues, les planxes, els reforços de la bodega, els objectes que no havien estat enduts, jeien d’ací i d’allà. No calia sinó transportar-les a la riba dreta del riuet, a unes quantes passes de la tenda.

Un gran treball, és cert; però, amb temps i no sense molta fatiga, tou menat a bona fi. Era curiós de veure’ls tots ells aferrats a alguna peça de fusta de molt pes, estirant tots junts i excitant-se amb mil crits. S’ajudaven amb els semalers que feien servir de palanques o bé amb trossos de fusta rodons que facilitaven el rodatge de les peces pesants. Portar al seu lloc el cabrestant, la cuina, els dipòsits d’aigua, tots ells de pes considerable, fou una de les feines més dures. Per què no tenien aquests nois al seu costat algun home gran que els hagués guiat? Si Briant hagués tingut el seu pare a prop o Garnett el seu, l’un com a enginyer i l’altre com a capità haurien sabut estalviar-los moltes faltes que cometeren i que encara els calia cometre. De totes maneres, Baxter, d’una intel·ligència molt oberta per a les coses de la mecànica, desplegà molta traça i molt zel. Sota la seva direcció i amb els consells de Mokó, uns jocs de politges diferencials foren penjats d’uns troncs enfonsats a la sorra, amb la qual cosa es decuplica l’esforç d’aquest equip de xicots i els permeté de rematar el seu treball.

Breu, el 28 al vespre, tot allò que quedava de l’Sloughi havia estat conduït al lloc d’embarcament. Des d’aquest moment, el més difícil ja estava fet, puix que seria el mateix riu el que es cuidaria de transportar aquest material a French-den.

—A partir de demà, començarem a construir el nostre rai —digué Gordon.

—Sí —digué Baxter—, i per no tenir la feina de botar-lo, proposo que el construïm a la mateixa superfície del riu…

—No serà gens còmode —observà Doniphan.

—No hi fa res! Provem-ho —respongué Gordon—. Si ens dóna un xic més de feina per a construir-lo, almenys no tindrem maldecaps per a posar-lo a l’aigua.

Aquesta manera de procedir era, en efecte, preferible i des de l’endemà es prepararen els fonaments d’aquest rai que havia de tenir les dimensions prou grans per a poder rebre una càrrega pesant i destorbadora.

Les bigues arrencades del schooner, la quilla trencada en dos bocins, el pal de messana, el tros del pal major, trencat els tres peus per sobre coberta, els barrots i taulons, el bauprés, la verga de messana, i tots els demés ormeigs havien estat transportats en un indret de la riba que la marea només el recobria a l’hora de l’alta mar. Esperaren aquest moment i quan aquestes peces foren sollevades pel flux anaren a parar a la superfície del riu. Allí, ajuntades les més llargues i unides les unes a les altres per les més curtes posades de través, quedaren sòlidament amarrades.

D’aquesta manera, obtingueren una plataforma sòlida que mesurava uns trenta peus de llarg per quinze d’ample. Treballaren tot el dia sense parar i el bastiment era acabat en arribar la nit. Briant, aleshores, prengué la precaució de fermar-lo als arbres de la riba, a fi que la marea muntant no pogués endur-se’l amunt cap a French-den ni la marea baixa, avall, cap a la mar.

Tots ells, romputs de fatiga, després d’una jornada tan laboriosa, soparen amb una gana formidable i feren un sol son fins al matí.

L’endemà, dia 30, cada u es posà a la seva tasca.

Ara es tractava de cobrir els troncs i pals enllaçats que formaven la base del rai. Les planxes de coberta i els folres del casc vingueren que ni pintats. Claus enfonsats a cop de martell; cordes lligades per sota les peces, formaren un amarratge sòlid que consolidà tot el conjunt. Aquest treball va demanar tres dies, malgrat que tothom anava de pressa car no hi havia ni una hora per a perdre. Algunes cristal·litzacions de gel ja començaven a veure’s a la superfície dels tolls, entre els esculls i, també a les vores del riuet. La tenda començava a no abrigar prou amb tot i la calor del braser. Estrenyent-se els uns amb els altres i ben embolicats amb les seves man tes, Gordon i els seus companys, amb prou feines arribaven a combatre l’afebliment de la temperatura. Calia, doncs, activar la feina per tal de començar la instal·lació definitiva a French-den. Allà, almenys, esperaven poder desafiar les rigors de l’hivern que tan dures són en aquelles altes latituds.

No cal dir que la plataforma havia estat muntada tan sòlidament com fou possible per tal que no pogués dislocar-se pel camí, cosa que hauria provocat l’enfonsament del material dintre el llit del riu. Per tal d’evitar una catàstrofe com aquesta més valia retardar la sortida vint-i-quatre hores.

—Però ens interessa no esperar més enllà del 6 de maig —féu observar Briant.

—Per què? —preguntà Gordon.

—Perquè demà passat hi haurà lluna nova —respongué Briant—, i les marees creixeran durant alguns dies. I, com; més fortes seran, més ens ajudaran a remuntar el curs del riu. Pensa-hi, Gordon! Si ens veiem obligats a remolcar aquest; rai tan pesant estirant les cordes o empenyent amb els garfis, mai no arribaríem a vèncer el corrent!…

—Tens raó —respongué Gordon—, i haurem de partir dintre tres dies al més tard!

Tots convingueren, doncs, no prendre cap repòs fins que; la feina fos totalment acabada.

El 3 de maig, s’ocuparen del carregament que havien d’estibar amb tota cura, per tal que el rai no quedés desequilibrat. Cadascú, segons les seves forces, contribuí al treball. Jenkins, Iverson, Dole i Costar s’encarregaren dels objectes petits, utensilis, eines, instruments, etc, portant-los a la plataforma, on Briant i Baxter els arrimaven metòdicament de la manera que Gordon indicava. Per als objectes de més pes, la cuina, els dipòsits d’aigua, el cabrestant, les peces de ferro, les planxes de folre, etc., i, per fi, la resta de les desferres de l’Sloughi, les corbes del costellam, les baranes, els barrots de coberta, les escotilles, correspongué als grans la tasca rude d’embarcar-los. La mateixa cosa per als farcells de queviures, les botes de vi, de cervesa i d’alcohol, sense oblidar diversos sacs de sal recollida entre les roques de la badia. Per tal de facilitar l’embarcament, Baxter féu posar drets dos dels semalers mantinguts mitjançant quatre cordes. Al punt més alt hi penjaren unes politges diferencials; un dels caps de la corda fou fixat a un dels torns horitzontals del iot, amb la qual cosa podien agafar els objectes a terra, sonllevar-los i dipositar-los, sense xocs, a la plataforma del rai.

Tots treballaren amb tanta de prudència i de zel que a la tarda del 5 de maig, tots els objectes eren al seu lloc. No mancava més que afluixar les amarres del rai. Això, ho farien l’endemà al matí, cap a les vuit, tantost la marea muntant es manifestaria a la desembocadura del riu. Potser s’havien imaginat, aquells joves, que acabat llur treball podrien gaudir i, en arribar el vespre d’un repòs ben merescut. No fou així, car una proposta de Gordon els donà encara quefer.

—Companys! —digué—, puix que anem a allunyar-nos de la badia, no podrem vigilar la mar i, si algun vaixell vingués d’aquest costat a les envistes de l’illa, no podríem fer-li senyals. Seria, doncs, oportú, em penso, plantar un pal a dalt del penya-segat i hissar-hi una de les nostres banderes, deixant-la-hi sempre. Amb això n’hi hauria prou, em sembla, per atreure l’atenció dels bastiments d’alta mar.

Havent estat adoptada la proposició el pal de cofa del schooner fou portat fins al peu de l’espadat, el talús del qual, prop de la riba del riu, oferia un pendent bastant practicable. Nogensmenys, caigueren molts d’esforços per a pujar aquell caminet de pendent ràpid i sinuós que finia a la cresta.

Amb tot, hi arribaren i el pal fou plantat sòlidament a terra. Després, Baxter, hissà la bandera anglesa mitjançant un cop i, ensems, Doniphan la saludava amb un tret de fusell.

—Ei! —digué Gordon a Briant—, heus ací Doniphan que acaba de prendre possessió de l’illa en nom d’Anglaterra!

—M’estranyaria força —digué Briant—, que ja no fos seva!

I Gordon no pogué deixar de fer una ganyota, car de la manera que ell parlava a vegades de «la seva illa» semblava prou bé que la tingués per americana.

L’endemà, a la sortida del sol, tothom estava dempeus. Cuitaren a desmuntar la tenda i transportar les lliteres al rai, tapant-ho tot amb veles esteses per tal de protegir-ho fins al seu destí. No semblava que s’hagués de témer res del temps. De totes maneres, un canvi en la direcció del vent hauria pogut tornar a l’illa els vapors d’alta mar.

A les set, els preparatius eren acabats. S’havia disposat la plataforma de manera que poguessin instal·lar-s’hi dos o tres dies, si feia falta. En quant als queviures, Mokó havia separat allò que pogués ésser necessari durant la travessia, sense veure’s obligat a fer foc,

A dos quarts de nou, tothom va pujar al rai. Els grans anaven a les vores armats de garfis o de semalers, únics mitjans per a dirigir l’embarcació ja que un governall no hauria tingut acció damunt del corrent. Una mica abans de les nou, havent-se fet sentir la marea, es va sentir espetegar tota l’armadura del rai en jugar les diferents peces dintre dels seus amarratges, però, després d’aquest primer esforç, ja no hi hagué a témer cap dislocació.

—Atenció! —cridà Briant.

—Atenció! —cridà Baxter.

Tots dos aguantaven les amarres que retenien el rai pel davant i pel darrera; el doble de les cordes respectives era dintre les seves mans.

—Ja estem a punt! —cridà Doniphan, el qual, junt amb Wilcox, anava a la part del davant de la plataforma.

Després d’haver observat que el rai derivava sota Facció-de la marea, Briant cridà:

—Deixeu anar!

L’ordre fou executada al moment i l’aparell, esdevingut lliure, remuntà lentament entre les dues vores arrossegant la iola que duia en remolc.

Fou una joia general quan tots veieren la seva pesant màquina en moviment. Ni que haguessin construït un vaixell d’alta borda no haurien estat més satisfets d’ells mateixos! Perdonem-los aquest sentiment de vanitat!

Ja sabem que la riba dreta, poblada d’arbres, era sensiblement més elevada que la riba esquerra formada per un marge estret i allargassat en tota la vora del maresme veí. Briant, Baxter, Doniphan, Wilcox i Mokó aplicaren tots llurs esforços per tal que el rai no fregués el marge de la riba esquerra. La profunditat de l’aigua permetia d’acostar-se, sense inconvenient, a la vora oposada del riuet.

Tant com fou possible, el rai era mantingut prop de la riba dreta, puix que el corrent del flux de la marea s’hi es-batanava més directament i podia servir com a punt de recolzament pels garfis.

Dues hores després de la sortida, havien avançat una milla. No s’havia produït cap xoc i, en aquestes condicions, l’aparell arribaria sense avaries a French-den.

De totes maneres, segons ¡’estimació feta anteriorment per Briant, com sigui que, d’una banda, el curs d’aigua devia mesurar unes sis milles des de la seva sortida del llac fins i a la seva desembocadura a Sloughi-bay i, per l’altra, no es 1 podien recórrer més que dues milles durant el pas de la marea alta, necessitarien diversos fluxos per a arribar a lloc.

En efecte, cap a les onze, la marea baixa començà a portar el corrent de les aigües avall i hagueren d’amarrar fortament el rai per tal que no derivés cap a la mar.

Haurien pogut tornar a engegar cap al final de la jornada, quan es faria sentir la marea de la nit; però això hauria estat aventurar-se enmig de la nit i la seva fosca.

—Em penso que seria molt imprudent —féu observar Gordon—, car ens exposaríem a topades que podrien estavellar-nos el rai. Jo seria del parer d’esperar fins a demà al matí per aprofitar la marea del dia.

Aquesta proposta era massa sensata perquè no meresqués l’aprovació general. Era preferible un retard de vint-i-quatre hores que córrer el risc de comprometre la preciosa càrrega lliurant-la al corrent del riu. Com a conseqüència, havien de passar mitja jornada en aquell indret i, després, tota la nit. Per tant, Doniphan i els seus companys de cacera habituals, acompanyats de Fann, cuitaren a desembarcar a la riba dreta.

Gordon els recomanà de no allunyar-se massa i ells hagueren de plegar-se a aquesta recomanació. De totes maneres el seu amor propi restà satisfet perquè, en tornar, portaven unes parelles de grans avutardes i un reguitzell de tinamús. Segons consell de Mokó, aquest aviram s’havia de guardar per a la primera menjada, ja fos esmorzar, dinar o sopar, que farien al refectori de French-den.

Durant aquesta curta excursió, Doniphan no havia descobert cap indici que revelés la presència antiga o recent d’éssers humans en aquells tros de bosc. Pel que fa als animals, havia entrevist volàtils de gran tamany fugint a través de les espessors, però no pogué reconèixer-los. El dia es va acabar i, tota la nit, Baxter, Webb i Cross, vetllaren junts i a punt, segons fos el cas, d’augmentar les amarres del rai o d’amollar-les un xic, al moment del canvi de marea.

No hi hagué cap alerta. L’endemà, cap a tres quarts de deu, així que l’aigua pujà, la navegació fou represa en les mateixes condicions que la vetlla.

La nit havia estat freda. El dia també ho fou. Ja era hora que arribessin. Què esdevindria si les aigües del riu arribaven a gelar-se o si alguns glaços, sortits del llac, derivaven cap a Sloughi-bay? Motiu de grossa inquietud de la qual no podrien deslliurar-se fins haver arribat a French-den.

I, no obstant i això, no podien anar més de pressa que el flux i també era impossible de remuntar el corrent, quan la marea s’enretirava; aleshores era impossible de fer més d’una milla en una hora i mitja. Aquesta fou la mitjana d’aquell dia. Vers la una de la tarda, feren una aturada a la altura d’aquells fanguissars on Briant havia hagut de donar la volta tornant al campament. Ho aprofitaren per tal d’explorar-ne el seu cantó ribereny. Durant una milla i mitja, la iola, muntada per Mokó, Doniphan i Wilcox hi penetrà en direcció nord fins que li mancà aigua. Aquests fanguissars eren com una perllongació del maresme que s’estenia més enllà de la riba esquerra i semblaven ésser molt rics en aviram aquàtic. Doniphan, pogué tirar a unes quantes becades, que s’ajuntaren a les avutardes i als tinamús al rebost de bord.

Nit tranquil·la, però glacial, amb una brisa aspra, les bufarades de la qual s’engolfaven a través de la vall del riu. S’arribaren a formar alguns gels lleugers que es rompien o es dissolien al més petit xoc. A despit de totes les precaucions preses, no es trobaren gaire bé en aquella plataforma, tot i que cadascú s’hagués apilotat sota les veles. Alguns dels petits, particularment Jenkins i Iverson, es posaren de mal humor i es dolgueren d’haver abandonat el campament de l’Sloughi. Calgué que, en diverses ocasions, Briant els reconfortés amb paraules encoratjadores.

Finalment, a la tarda de l’endemà, amb l’ajuda de la marea que durà fins a dos quarts de quatre de la nit, el rai va arribar a les envistes del llac i vingué a amarrar-se al peu del marge, davant de la porta de French-den.





XI


Primeres disposicions a l’interior de French-den. — Descarregament del rai. — Visita a la tomba del nàufrag — Gordon i Doniphan. — El forn de la cuina. — Bestiar de pèl i de ploma. El nandú. — Projectes de Service. — S’apropa l’estació dolenta.



El desembarcament es féu entremig dels crits de joia dels petits, per als quals tot canvi de la vida ordinària equivalia a un nou joc. Dole feia gambades pel marge com un cabridet; Iverson i Jenkins corrien cap al llac, mentre Costar, agafant a part Mokó, li deia:

—Ens has promès un bon dinar, oi grumet?

—Haureu de passar-vos-en, senyor Costar —respongué Mokó.

—I per què?

—Perquè avui no tindré temps de fer el menjar.

—Com? No dinarem?

—No; però soparem i les avutardes no deixaran d’ésser més bones pel fet de servir-les per sopar.

I Mokó reia ensenyant les seves dents blanques.

Costar, després d’haver-li donat una patacada amistosa, se n’anà a trobar els seus companys. Briant els havia donat l’ordre de no allunyar-se a fi que sempre els pogués tenir l’ull al damunt.

—No hi vas tu? —preguntà Briant al seu germà.

—No, més m’estimo quedar-me aquí —respongué Jacques.

—Et convindria fer un xic d’exercici —reprengué Briant—. No estic content de tu, Jacques!… És que amagues alguna cosa o és que estàs malalt?

—No, no tinc res!

Sempre la mateixa resposta que no li aclaria res a Briant, molt resolt a posar les coses en net, ni que fos al preu d’una escena amb el jove entestat.

No hi havia ni una hora per a perdre si es volia passar aquella nit a French-den.

De primer, es tractava de fer visitar la caverna a aquells que no la coneixien. Doncs, des que el rai quedà sòlidament amarrat a la riba, enmig d’un remolí, a fora del corrent del riu, Briant demanà als seus camarades que l’acompanyessin. El grumet havia agafat un dels fanals de bord amb una flama molt avivada per la potència dels vidres.

Destaparen l’orifici d’entrada després de trobar les branques talment com les havien deixades Briant i Doniphan, cosa que donava a comprendre que cap animal ni cap home havien provat d’entrar-hi.

Després d’apartar les branques, tots es ficaren per l’estreta obertura. A la llum del fanal, la caverna s’il·luminà molt millor del que ho havia pogut fer amb les torxes resinoses o amb les matusseres candeles del nàufrag.

—Ui! que hi estarem estrets aquí —féu observar Baxter que acabava de medir la profunditat de l’espluga.

—Ba! —digué Garnett—, haurem de posar les lliteres una damunt de l’altra, com en una cabina…

—No caldrà pas! —replicà Wilcox—, n’hi haurà prou arrenglerant-les, ordenadament, per terra.

—D’aquesta manera, no tindrem espai per a anar i venir —digué Webb.

—Mira! així no anirem ni vindrem, heus ací! —respongué Briant—. Tens quelcom millor per a oferir-nos?

—No, però…

—Però —respongué Service— allò que és important, és tenir un abrigall suficient! Webb no es deuria pas pensar que trobaria aquí un apartament complet amb saló, menjador, dormitori, hall, saló de fumar, cambra de bany…

—No —digué Cross— però almenys cal que hi hagi un racó per a fer la cuina-forn de l’Sloughi…

—La cuina-forn! ¿A la mateixa cavitat on menjarem i on dormirem? —replicà Doniphan amb un to de fàstic molt pronunciat.

—Podràs respirar sals oloroses, Lord Doniphan! —cridà Service que llançà un viu esclat de riure.

—Si em va bé, ho faré, ajudant de cuina! —contestà l’altiu xicot arronsant les celles.

—Va bé, va bé! —digué Gordon—. Que sigui agradable o no, al començament caldrà que ens hi acostumem. Per altra banda, al mateix temps que servirà de cuina, el forn escalfarà l’interior de la caverna i per fer cambres més grans a l’interior d’aquest massís si es pot fer ja tindrem tot l’hivern per a treballar-hi; però de bon començament prenem French-den tal com és i instal·lem-nos-hi de la millor manera possible!

Abans de dinar, les lliteres foren transportades i, després, arrimades regularment damunt del terra sorrenc. Encara que estiguessin estretes les unes contra les altres, aquells xicots, acostumats a les estretes cabines del schooner no havien de filar tan prim.

Amb aquest moblament vingué la fi de la jornada. La tau-fila gran del iot fou posada al mig de la caverna i Garnett, ajudat pels petits que li portaven els utensilis de bord, s’encarregà de parar-la.

Pel seu costat, Mokó, ajudat de Service, havia fet bona feina. Un foc, entre dues pedres, al peu del contrafort del sa-segat, alimentat amb llenya seca que Webb i Wilcox havien anat a cercar a sota dels arbres del marge. Cap a les sis, follada feta amb el concentrat de carn, que només necessitava un bull d’alguns minuts, fumejava escampant bones olors. Això no era obstacle perquè una dotzena de tinamús ben plomats i empatats en una bagueta de ferro s’estiguessin rostint davant d’una flama espeternegant al damunt d’una platera de ferro que en recollia el suc i en la qual Costar es Sòria de ganes de sucar-hi la seva galeta. Mentrestant, Dole i Iverson feien rodar el rostidor i Fann seguia llurs moviments amb un interès significatiu.

Abans de les set, estaven tots reunits a l’única cambra de French-den, que serviria de refectori i de menjador alhora.

Els escambells, els tamborets plegables, els seients de jonc del vaixell havien estat portat al mateix temps que els bancs de la tripulació. Els joves convidats, servits pel grumet i per ells mateixos, feren una menjada substancial. La sopa bullent, un tros de corned-beef, el rostit de tinamús, galeta en lloc de pa, aigua fresca amb unes gotetes de brandy, un tros de formatge i uns vasets de xerès per postres, els rescabala-ren del mediocre menú dels dies anteriors. Per molt greu que fos la situació, els petits deixaven volar l’alegria de les seves edats i Briant s’hauria guardat prou de contenir llur joia o de reprimir les seves rialles!

La jornada havia estat fatigosa. Ningú no demanava res de millor, una vegada la gana satisfeta, se n’anà a reposar. Però, abans, Gordon, guiat per un sentiment convenient de religiositat, proposà als seus companys de fer una visita a la tomba de François Baudoin, la casa del qual, ara, ells habitaven.

La nit enfosquia l’horitzó del llac i les aigües ja no reflectien els darrers raigs de claror del dia. Donaren la volta al contrafort i s’aturaren prop d’un lleuger monticle del terra, damunt del qual hi havia, plantada, una petita creu de fusta. I, aleshores, els petits agenollats i els grans inclinats davant d’aquella tomba adreçaren una pregària a Déu per l’ànima del nàufrag.

A les nou, totes les lliteres ja estaven ocupades i amb 1 prou feines embolicats en les seves mantes, cadascun es va adormir amb una bona son. Només, Wilcox i Doniphan, als qui tocava fer la vetlla, encengueren un gran foc a l’entrada de la caverna que havia de servir per a allunyar els visitants perillosos i escalfar l’interior.

L’endemà, 9 de maig, i durant els tres dies que seguiren, la descàrrega del rai exigí tots els braços disponibles. Ja els núvols començaven a amuntegar-se amb el vent de l’oest anunciant un període de pluja o, fins i tot, un període de neu. La temperatura no passava gaire del zero del termòmetre i les zones altes devien estar molt refredades. Era important, doncs, que tot allò que podia fer-se malbé, municions, queviures sòlids o líquids, fos posat a l’abric de French-den.

Durant aquells dies, en vista de la feina que hi havia, els caçadors no s’allunyaren. Però com que els peixos abundaven, sigui a la superfície del llac, sigui pel maresme a la riba esquerra del riuet, Mokó no es va trobar mai sense feina. Becades i ànecs i altres espècies semblants donaren ocasió a Doniphan de tirar alguns bons trets.

Cal dir que Gordon veia, no sense pena, el que costava de plom i de pólvora la caça, tot i essent productiva. Per damunt de tot tenia interès d’estalviar les municions, de les quals tenia la quantitat exacta anotada al seu carnet i, per tant encomanava a Doniphan que economitzés les tirades.

—És d’interès per al nostre futur —li digué.

—D’acord —respongué Doniphan—, però també cal ésser avars de les nostres conserves. Ens en penediríem de no tenir-ne si algun cop es presentés l’oportunitat de deixar l’illa…

—Deixar l’illa?… —féu Gordon—. Som capaços de construir un vaixell que pugui aguantar la mar?

—I per què no, Gordon, si és que hi ha algun continent per aquí a la vora… En tot cas, no m’agradaria morir-me aquí com el compatriota de Briant!

—Sigui! —respongué Gordon—. No obstant, abans de pensar en anar-nos-en, hem de fer-nos a la idea que potser haurem de viure aquí anys i panys!

—Ara t’escolto, Gordon! —digué Doniphan—. Estic segur que t’encantaria fundar una colònia…

—Sense cap dubte, si no es pot fer altrament.

—Gordon, no crec que reuneixis molts partidaris de la teva mania, ni tan sols el teu amic Briant!

—Ja tindrem temps de parlar-ne —respongué Gordon—. I a propòsit de Briant, deixa’m que et digui, Doniphan, que no t’hi comportes bé. És un bon camarada, que ens ha donat proves de sacrifici…

—És clar! Gordon! —replicà Doniphan amb aquell to desdenyós que no podia deixar mai—. Briant té totes les qualitats!… És una mena d’heroi…

—No —respongué Gordon—, té defectes com tothom, però els teus sentiments envers ell poden dur-nos a una desunió que faria encara més penosa la nostra situació! Briant és volgut de tots…

—Oh, de tots!

—Almenys de la majoria dels seus companys. No sé per què Wilcox, Cross, Webb i tu no voleu saber res d’ell. T’ho dic perquè ve l’ocasió i estic segur que hi reflexionaràs…

—Ja és tot reflexionat, Gordon!

Gordon va comprendre que aquell noi orgullós no estava gaire disposat a fer cas dels seus consells, cosa que l’entristia, car preveia seriosos enuigs per al futur.

Tal com hem dit, la descàrrega completa del rai havia necessitat tres dies. Només faltava demolir la base i la plataforma, ja que les seves bigues i planxes podrien emprar-se a l’interior de French-den.

Per dissort no tot el material havia cabut a la caverna i si no aconseguien d’engrandir-la es veurien obligats de construir un cobert per a posar els farcells i altres coses a l’abric del mal temps.

Mentrestant, i seguint els consells de Gordon, aquests objectes s’apilotaren a l’angle del contrafort després de cobrir-los amb teles enquitranades que havien servit per a protegir les claraboies i les escotilles del iot.

El dia 13, Baxter, Briant i Mokó, muntaren la cuina, que havien hagut d’arrossegar amb troncs rodons fins a l’interior de la cova. Una vegada allí l’adossaren contra la paret de la dreta, a prop de l’orifici d’entrada, de manera que el tiratge s’efectués en les millors condicions. La canonada que havia de treure a ¡’exterior els fums de la combustió presentà algunes dificultats en la seva instal·lació. Com que el calcan del massís era tou, Baxter assolí de perforar un trau al qual fou ajustada la canonada, cosa que permeté que el fum s’escapés cap enfora. A la tarda, quan el grumet hagué encès el seu forn, tingué la satisfacció de constatar que funcionava; bastant convenientment. La cocció dels aliments quedava assegurada fins i tot en cas de mal temps.

Durant la setmana següent, Doniphan, Webb, Wilcox i Cross, als quals s’ajuntaren Garnett i Service, pogueren satisfer llur gust de caçadors. Un dia entraren al bosc de befi dolls i alzines a mitja milla de French-den, pel costat del llaci; En alguns indrets els aparegueren ben clarament indicis del treball de l’home. Eren sots fets a terra, recoberts d’un teixit de branques i prou profunds perquè qualsevol animal que hi caigués a dintre no pogués sortir-ne. L’estat d’aquests sots indicava que dataven d’uns quants anys enrera; un d’ells encara contenia les restes d’un animal, l’espècie del qual fot difícil d’establir.

—En tot cas, és l’ossamenta d’una bèstia de gran talla —féu observar Wilcox que havia lliscat prestament al fons de la fosca i n’havia tret restes blanquejades per l’acció del temps.

—I era un quadrúpede perquè aquí hi ha els ossos de les seves quatre potes —afegí Webb.

—Que potser hi ha bèsties de cinc potes, per aquí —bromejà Service.

—Sempre les teves bromes, Service! —digué Cross.

—El riure no és privat! —replicà Garnett.

—El que sí és cert —reprengué Doniphan—, és que aquest animal devia ésser molt fort. Mireu el tamany del seu cap la seva mandíbula que encara conserva els ullals! Ja pots fer broma Service si vol i això el diverteix, però si aquest quadrúpede ressuscités em penso que no tindria ganes de riure!

—Ben dit —digué Cross, disposat sempre a trobar excel·lents les dites del seu cosí.

—Et sembla que es tracta d’un animal carnisser —preguntà Webb a Doniphan.

—Sí, sense dubtar-ne gens!

—Un lleó?… un tigre?… —demanà Cross que no sembla—; va massa tranquil·litzat.

Si no un tigre o un lleó —respongué Doniphan—, almenys un jaguar o un puma!

—Caldrà que vigilem… —digué Webb.

—I no aventurar-nos massa lluny —afegí Cross.

—Ja ho sents Fann —digué Service, girant-se cap al gos—, per aquí hi ha bestiasses!

Fann respongué amb un lladruc content que no denotava cap inquietud. Els joves caçadors es disposaren, aleshores, ta tomar a French-den.

—Una idea —digué Wilcox—. I si tornàvem a tapar aquesta fossa amb branques noves?… Potser algun animal encara s’hi deixaria agafar?

—Com vulguis, Wilcox —respongué Doniphan— encara que m’agrada més tirar al bestiar en llibertat que massacrar-lo al fons d’un sot!

Era l’home d’esports el qui parlava d’aquesta manera; però, en resum, Wilcox amb el seu gust natural per a muntar paranys, es mostrava més pràctic que Doniphan.

I posà la seva idea en execució. Els companys l’ajudaren a tallar branques dels arbres veïns; una vegada fet això, les més llargues foren posades de través com una graella i amb el fullam de totes ells va quedar completament dissimulada l’obertura de la fossa. Era un parany ben rudimentari, no hi ha dubte, però que era emprat, sovint amb èxit, pels caçadors de les Pampes.

Per tal de reconèixer l’indret on la fossa era cavada. Wilcox féu uns quants talls als arbres fins al llindar del bosc i tots plegats tornaren a «casa».

Aquestes caceres no deixaven d’ésser fructuoses. L’aviram abundava. Sense comptar les avutardes i els tinamús, es veien una mena de gallines amb plomes picades de blanc semblants a les de les pintades; coloms boscans que volen a bandades, oques antàrtiques bastant bones per a menjar la cocció les ha despullades del seu gust oliós. En quant al bestiar de pèl, era representat per tucutucus, una mena de rosegadors que poden substituir amb avantatge el conill en un fricandó; hi havia maras semblants a les llebres d’un gris roig amb una mitja lluna negra a la cua que tenien totes les qualitats comestibles de l’agutí; mamífers recoberts d’escates i de carn deliciosa, pécaris, senglars de tamany petit, i guaculis semblants als cérvols, dels quals tenen l’agilitat.

Doniphan pogué abatre alguns d’aquest animals; però com que era difícil d’apropar-s’hi, el consum de plom i pólvora no estigué en relació amb els resultats obtinguts, cosa que va desplaure molt el jove caçador. I això li va atreure les observacions de Gordon, observacions que, per altra banda, els seus companyons no reberen millor que ell.

Durant una d’aquestes excursions, es féu bona previsió d’aquelles dues plantes descobertes per Briant quan la primera expedició al llac. Era l’api salvatge que creixia en gran abundància als terrenys humits i els créixens, les fulles tendres del qual formen un excel·lent anti-escorbútic quan comencen a sortir de terra. Aquests vegetals figuraren, des d’aleshores, com a mesura higiènica.

Ultra això, com que el fred encara no havia gelat l’aigua del llac i del riuet, també s’aprofitaren de les truites pescades amb ham, així com una mena de llúceres, de gust molt agradable, a condició de no escanyar-se amb les seves nombroses espines. En fi, un dia Iverson vingué triomfalment portant un salmó de bona talla amb el qual havia estat lluitant una bona estona amb perill de trencar la corda de la seva canya. Si a l’època en què aquests peixos remuntaven l’embocadura del riu, hom assolís de fer-ne una bona provisió seria assegurar-se una preciosa reserva per a l’hivern.

Durant tot aquells temps, els nois havien visitat diverses vegades la fossa que Wilcox havia preparat, però cap animal no s’hi havia deixat atrapar malgrat el tros de carn que hi posaren per tal de veure si hi anava algun animal carnisser.

No obstant això, el 17 de maig, es produí un incident.

Aquell dia, Briant i alguns altres se n’havien anat a la banda del bosc veïna del penya-segat. Es tractava de veure si pels volts de French-den no trobarien alguna altra cova natural que pogués servir-los de magatzem per a allotjar la resta del material.

Vet aquí que, en aproximar-se al sot-trampa, sentiren u crits raucs que en sortien.

Briant se n’hi va anar i immediatament el seguí Doniphan que no volia que se li avancessin. Els altres seguien a algunes passes de distància amb els fusells, a punt, mentre Fann caminava amb les orelles dretes i la cua estirada.

No havien arribat a vint passes de la fossa, que els crits redoblaren. Enmig de la plataforma de branques pogueren veure un forat ben ample que devia haver estat produït per la caiguda d’algun animal.

De quina mena era aquest animal, no podia saber-se; en tot cas, convenia estar a la defensiva.

—Ves-hi, Fann, ves-hi! —cridà Doniphan.

Immediatament el gos hi anà corrent i bordant, però sense demostrar inquietud.

Briant i Doniphan corregueren cap al sot i quan s’hi hagueren abocat, cridaren:

—Veniu!… veniu!…

—No és cap jaguar? —demanà Webb.

—Ni un puma? —afegí Cross.

—No! —respongué Doniphan—, és un animal de dues poetes, un estruç.

En efecte, era un estruç i era per a felicitar-se que aquella mena d’animals corressin per aquells boscos de l’interior, car si la seva carn és excel·lent, sobretot la del pit.

Ara bé, si no hi havia dubte que fos un estruç, la seva talla mitjana, el seu cap semblant al d’una oca, el vestit de plometes que embolcallava tot el seu cos d’un borrissol gris-blanquinós, l’arrengleraven a l’espècie dels nandús tan nombrosos per les pampes de Sud-Amèrica. Encara que el nandú no pugui comparar-se amb l’estruç africà, no deixava de fer honor a la fauna del país.

—L’hem d’agafar viu!… —digué Wilcox.

—Sí, sí!… —cridà Service.

—No serà fàcil! —respongué Cross.

—Provem-ho! —acabà Briant.

Si aquell animal tan vigorós no havia pogut escapar-se, és que les ales no li permetien d’elevar-se fins al nivell del terra i les seves potes no podien fer presa a les parets verticals. Wilcox es va veure obligat a deixar-se relliscar fins al fons del sot amb perill de rebre alguna picotada que l’hauria pogut ferir greument. Però com que va poder encaputxonar l’animal amb la seva jaqueta, aquest va quedar reduït a la més completa immobilitat. Aleshores fou fàcil de lligar-li les potes amb l’ajuda de dos o tres mocadors lligats entre si i, tots plegats, unint els esforços, uns a baix i altres a dalt, pervingueren a fer-lo sortir de la fossa.

—Per fi ja el tenim! —digué Webb.

—I què en farem? —va demanar Cross.

—És molt senzill —replicà Service, que mai no dubtava de res—. El portarem a French-den, el domesticarem i ens servirà de montura! Jo me n’encarrego; faré com el meu amic el Robinson suís!

Que es pogués emprar l’animal per als fins indicats per Service, era, almenys, discutible, malgrat el precedent invocat per ell. De totes maneres com que no hi havia cap inconvenient a portar-lo a la caverna, així es féu.

Quan Gordon veié arribar aquest nandú, potser s’esfereí d’haver de tenir una boca més a nodrir. Però pensant que amb l’herba i les fulles n’hi hauria prou, li féu bona acollida. Per als petits fou un motiu d’alegria admirar l’animal i d’acostar-s’hi, no massa però, després que l’hagueren lligat amb una llarga corda. I quan saberen que Service el volia domesticar per fer-lo servir de cavall, li feren prometre que els pujaria a la gropa.

—Això si els nens són bon minyons! —digué Service, que els petits ja consideraven com un heroi.

—Ja farem bondat! —digué Costar.

—Què dius, tu també Costar t’atreviràs a muntar aquesta bèstia? —replicà Service.

—Al teu darrera i aguant-me fort, sí!

—Recorda’t de la por que tingueres a dalt de la tortuga!

—No és el mateix; aquesta bèstia no se’n va cap a l’aigua.

—Però podria volar enlaire! —digué Dole.

I havent dit això les dues criatures quedaren pensatives.

Des de la instal·lació definitiva a l’espluga, Gordon i els seus companys havien organitzat la vida de cada dia d’una manera regular. Quan la instal·lació seria completa, Gordon es proposava de regular, tant com fos possible, la feina cadascú i, sobretot, de no abandonar els més petits mateixos. Sens dubte, aquests no voldrien altra cosa que a dar al treball comú en mesura de les seves forces; però per què no havien de continuar les lliçons començades al pensionat Chairman?

—Tenim llibres que ens permeten continuar els nostres estudis —digué Gordon—, i d’allò que hem après o que encara aprendrem, és just fer-ne aprofitar els nostres companys petits.

—Sí —respongué Briant— i si arribàvem a deixar aquesta illa i tornàvem a veure un dia les nostres famílies, mirem de no haver perdut massa el nostre temps!

Es convingué redactar un programa i, una vegada sotmès a l’aprovació de tots, es faria per manera que fos aplicat escrupolosament.

En efecte, un cop arribat l’hivern, hi hauria molts dies dolents que ni grans ni petits podrien sortir fora de la caverna i era molt important que aquests dies no s’escolessin sense profit. Tot esperant, allò que molestava, sobretot, els hostes de French-den, era l’estretor d’aquella única cambra on s’havien hagut d’apilotar tots. Calia, doncs, pensar, sense retard, en els medis de donar a aquella espluga unes dimensions suficients.





XII


Engrandiment de French-den. — Soroll suspecte. —Desaparició de Fann. — Reaparició de Fann. —El hall és endreçat i moblat. — Mal temps. — Noms donats. — L’illa Chairman. — El cap de la colònia.



Durant les seves darreres excursions els joves caçadors--havien examinat diverses vegades el penya-segat amb l’esperança de trobar-hi una altra excavació. Si l’haguessin descoberta, hauria servit de magatzem general i per a guardar la resta del material que havia calgut deixar fora. Ara be, com que les recerques no donaren cap resultat, hagueren de tornar a pensar en el projecte d’ampliació excavant una o dues habitacions contigües a la caverna de François Baudoin.

A ple granit aquest treball no s’hauria pogut fet, però en aquest calcari que el picot i la pala esmicolarien fàcilment no hi hauria dificultats. La durada del treball no importava. Hi hauria feina per a ocupar les llargues jornades de l’hivern i tot podia quedar enllestit abans de la tornada de la bona estació, si no es produïen despreniments o infiltracions, cosa que era, sobretot, de témer.

Per altra banda, no caldria emprar cap mina, eines n’hi hauria prou, com havia succeït en ajustar, la canonada de fums de la cuina. Ultra això, Baxter ja havia pogut, sense gran treball, eixamplar l’orifici d’entrada a French-den per tal d’adaptar-hi una de les portes de l’Sloughi amb tota la seva ferramenta. A més a més, a la dreta i a l’esquerra de la entrada, s’havien perforat dues finestres estretes o mes aviat dues menes de forats a la paret, amb que s havia assolit que l’aire i la llum circulessin més àmpliament a l’interior.

Mentrestant, feia una setmana que el mal temps havia la seva aparició. Damunt de l’illa s’abatien borrasques vio en-tes, però, gràcies a la seva orientació al sud i a l’est, la cova no se’n ressentia directament. Les ràfegues de pluja i de neu passaven fent un gran soroll, rasant la cresta de l’espadat Els caçadors no perseguien la caça si no era pels voltants de llac, ànecs, becades, etc. Si el llac i el riu no s’havien gelat encara, n’hi hauria prou amb una nit clara per a quedar congelats amb els primers freds que vindrien després de les borrasques.

Havent-se de quedar, sovint, confinats a la cova, els xicots podien, doncs, emprendre el treball d’engrandiment i així es posaren a la feina el dia 27 de maig.

Primerament, atacaren la paret de la dreta amb el picot i la pala.

Si excavem en direcció obliqua —havia fet observar Briant—, potser podrem desembocar pel costat del llac i establir una segona entrada a French-den. Això permetria de vigilar-ne millor els voltants i, si el mal temps no ens deixava sortir per un costat, ho faríem per l’altre. Com es pot veure, aixo seria una disposició molt avantatjosa per a les necessitats de la vida en comú i, segurament, que no era impossible de reeixir-ne.

A l’interior, quaranta o cinquanta peus tot el més, separaven la caverna del revés oriental. No caldria sinó excavar una galeria en aquesta direcció, després d’haver-la assenyalada amb la brúixola. Mentre durés aquest treball seria essencial d’aplicar-se a no provocar cap despreniment Abans de donar a la nova excavació l’amplada i l’alçada que tindria un túnel estret que ja a punt. Les dues cambres de French-den s’unirien per un corredor que podria tancar-se a les seves dues extremitats i en els costats del qual hi farien una o dues caves fosques. Aquest pla era, evidentment el millor, i, entre altres avantatges, facilitaria poder ondejar prudentment el massís, la perforació del qual podria abandonar-se a temps en el cas que es produís alguna infiltració sobtada.

Durant tres dies, del 27 al 30 de maig, el treball es féu en condicions bastant favorables. Aquell calcari barrejat amb sorra i argila es podia tallar, com qui diu, amb ganivet. Fou, doncs, necessari consolidar-ho amb un entramat de fusta interior cosa que resultà bastant difícil. La runa era portada immediatament a fora perquè no fes mai nosa. Si tots els braços no podien ocupar-se alhora en aquesta feina per manca d’espai, no estaven, però, sense fer res. Quan la pluja i neu paraven, Gordon i els altres s’enfeinaven desmuntant rai per tal que les planxes de la plataforma i les bigues de base poguessin emprar-se en el nou allotjament. També els objectes apilotats a l’angle del contrafort, car enquitranades els protegien imperfectament de les ràfegues.

La feina avançava a poc a poc, amb tempteigs penosos i el túnel ja era excavat en una llargària de quatre a cinc peus, quan un incident inesperat es produí la tarda del dia 30.

Briant, ajupit al fons, com un miner que forma una galeria de mina, va creure sentir una mena de soroll sord a l’interior del massís. Va parar el seu treball per tal d’escoltar amb més atenció. El soroll va tornar a arribar a les seves orelles.

En pocs moments va enretirar-se del túnel i es dirigí versi Gordon i Baxter que estaven a l’orifici d’entrada a fi de comunicar-los l’incident.

—És una il·lusió! T’ha semblat que ho senties! —respongué Gordon.

—Vés-hi tu, Gordon, ocupa el meu lloc! —respongués Briant— posa l’orella contra la paret i escolta!

Gordon s’introduí a l’estret túnel i en va tornar a sortir al cap d’uns moments.

—No t’has equivocat —digué—. He sentit com uns roncs allunyats!

Baxter també ho va provar i en sortir, digué:

—Què pot ésser, això?

—No ho puc imaginar —digué Gordon—. Hauríem d’avisar Doniphan i els altres…

—Però no els petits —afegí Briant— tindrien por!

Precisament tots acabaven d’entrar per al dinar i els petits se n’assabentaren amb un cert esfereïment.

Doniphan, Wilcox, Webb, Garnett entraren al túnel l’un després de l’altre, però el soroll havia cessat; no sentiren res i pensaren que els seus companys s’havien confós.

En tot cas, es decidí no interrompre el treball i tornaren a la tasca, tan bon punt hagueren dinat.

Ara bé, durant la tarda, no varen sentir cap nou sor però cap a les nou del vespre, altra vegada uns nous ronc s’oïren, ben clarament, a través de la paret.

En aquest moment, Fann, que acabava d’entrar al túnel, en va tomar a sortir amb els pèls de punta i els llavis recargolats damunt dels ullals, donant mostres incontestables d’irritació, bordant molt, com si hagués volgut respondre als t roncs que es produïen a l’interior del massís.

I aleshores, allò que no havia estat més que un esfereïment barrejat de sorpresa en els petits, esdevingué una por espantosa. La imaginació dels nois anglesos, en general, és alimentada, molt sovint, amb llegendes familiars dels països del Nord en les quals, els gnoms, els follets, les valquíries, les sílfides, les ondines, els genis de tota procedència volten el seu bressol. Doncs, Costar, Dole, Jenkins i Iverson no amagaren pas que es morien de por.

Després d’haver intentat, inútilment, de tranquil·litzar-los, Briant els féu anar a les seves lliteres i, encara que molt tard, acabaren per adormir-se, somniant, però, fantasmes, espectres, éssers sobrenaturals que rondaven per l’interior del penya-segat, un veritable malson.

Gordon i els altres, continuaren parlant en veu baixa d’aquest estrany fenomen. En diverses ocasions pogueren adonar-se que no cessava de produir-se i que Fann persistia a demostrar una irritació estranya.

Finalment, podent més la fatiga, tots se n’anaren a dormir, llevat de Briant i de Mokó. Després, un profund silenci regnà a l’interior de French-den.

L’endemà tothom es llevà de matí. Baxter i s’arrossegaren fins al fons del túnel… No se sentia cap soroll. El gos, anant i venint, sense demostrar inquietud, cercada de llançar-se contra la paret com ho havia vetlla.

—Tornem a la feina! —digué Briant.

—Sí —respongué Baxter—. Sempre tindrem temps de deturar-nos si sentim algun soroll suspecte.

—No seria possible —digué Doniphan— que aquest ronc assimplement el soroll d’una deu que passés, remorejant, per l’interior del massís?

—Encara el sentiríem —féu observar Wilcox—, i ja no el sentim!

—És veritat —afegí Gordon—, i jo crec, més aviat, que prové del vent que deu entaforar-se per alguna esquerda la cresta de l’espadat…

Pugem dalt del Planell —digué Service— i potser ho descobrirem…

La proposta fou acceptada.

A una cinquantena de passes, tot baixant el marge, un caminet sinuós permetia abastar l’aresta superior del massís. En pocs moments, Baxter i dos o tres més, ja hi havien pujat i anaren endavant pel planell, just damunt de French-den. Fou feina inútil. A la superfície d’aquella mena d’esquena d’ase, revestida d’una herba curta i atapeïda, no trobaren cap esquerda ni fissura per la qual un corrent d’aire o una: capa d’aigua haurien pogut penetrar. I quan tornaren a baixar, no sabien pas més d’aquest estrany fenomen del que sabien els petits que s’ho explicaven, ingènuament, per causes sobrenaturals.

Mentrestant, el treball de perforació havia estat reprès i continuà fins a la fi de la jornada. No varen tornar a sentir-se els sorolls de la vetlla, encara que, segons una observació feta per Baxter, la paret que fins aleshores havia sonat dura, començava a sonar com buida. Hi havia, potser, en aquella direcció una cavitat natural a la qual el túnel acabaria? ¿I no seria dintre d’aquesta cavitat que el fenomen hauria pogut produir-se? La hipòtesi d’una segona cavitat contigua a la caverna no tenia res d’inadmissible; fins era desitjable què: fos així, car estalviaria molta feina en el treball d’eixam?

Com es pot pensar, tots es posaren al treball amb una ardor extraordinària i aquella jornada fou una de les més fatigoses que haguessin sofert fins aleshores. Nogensmenys passà sense incidents notables si no és que, a darrera hora, Gordon s’adonà que el seu gos havia desaparegut.

De costum, a l’hora dels menjars, Fann no deixava mai de situar-se al costat de l’escambell del seu amo; aquell vespre el seu lloc era buit. Cridaren Fann; Fann, no respongué.

Gordon, anà fins al llindar de la porta i tornà a cridar…

Silenci absolut.

Doniphan i Wilcox corregueren, l’un i l’altre pel cantó del llac… Ni rastre del gos.

Inútilment s’estengueren les recerques fins a algunes centenes de passes de la cova… Fan, no fou trobat.

Era evident que Fann no podia sentir-los, car hauria re post, certament, a la veu de Gordon. S’havia extraviat? Er molt poc probable. ¿Havia mort sota les grapes d’alguna fera?… Això, sí que podia ésser i és el que de millor mane hauria explicat la seva desaparició. Eren les nou del vespre. Una profunda obscuritat embol-t callava el penya-segat i el llac. No hi hagué més remei que abandonar la busca i tornar a French-den.

Tots van entrar ben inquiets, i no solament inquiets, sinó desolats només de pensar que aquell intel·ligent animal potser havia desaparegut per sempre!

Uns se n’anaren a les seves lliteres; els altres s’assegueren al voltant de la taula, no pensant pas en dormir. Els semblava que estaven més sols, més deixats de la mà de Déu, més allunyats encara de llur país i de llurs famílies.

Sobtadament, enmig del silenci, ressonaren altra vegada roncs. Aquesta vegada era com udols, seguits de crits de: dolor, que es perllongaren durant prop d’un minut.

—Això ve d’allí, ve d’allí! —cridà Briant, llançant-se a través del túnel.

Tots s’havien aixecat com si esperessin alguna aparició’. La por havia tornat als petits que s’apilotaren sota les mantes.

Així que Briant tomà a sortir, digué:

—Hi ha d’haver una cavitat per allà, amb entrada pel peu del penya-segat.

—I a la qual és probable que alguns animals es refugiïn durant la nit —afegí Gordon.

—Deu ésser això —digué Doniphan—. Demà anirem a fer recerques.

En aquest moment va sentir-se un fort lladruc i, com els udols, venia de l’interior del massis.

—No és que Fann es troba a l’altra banda —digué Wilcox—, i potser barallant-se amb un altre animal?

Briant, que acabava de tornar a entrar al túnel, escoltava amb l’orella la paret del fons… No es va sentir res més!… Però que Fann hi fos o no, no era dubtós que existia una segona cavitat que devia comunicar amb l’exterior, probablement per algun forat entre el brancam i brossa encavallats al peu de l’espadat.

La nit va passar, sense que es tornessin a sentir ni lladrucs ni udols.

A trenc d’alba, les recerques empreses tant del cantó del fuet com del cantó del llac no donaren més resultats que de la vetlla a la cresta del massís.

Malgrat que l’haguessin buscat Fann no havia tornat.

Briant i Baxter, per torn, es tornaren a posar a l’obra. La A pala i el picot no descansaren. Durant el matí, el túnel va guanyar uns dos peus de fondària. De tant en tant, s’aturaven; escoltaven afinant l’orella… no se sentia res.

La feina, interrompuda pel dinar, va tornar a començar una hora després. Havien estat preses totes les precaucions pel cas que, un darrer cop de picot, esventrant la paret, no deixés pas lliure a algun animal. Els petits havien estat portats als voltants del marge del riu. Amb els fusells i els revòlvers a la mà, Doniphan, Wilcox i Webb estaven a punt per a qualsevulla eventualitat.

Cap a les dues, Briant llançà una exclamació. El seu picot acabava de travessar el calcari que s’havia enderrocat i Guixava veure una obertura bastant ample. De seguida, va tornar allí on eren els seus companys, que no sabien què pensar…

Però, abans que hagués pogut obrir la boca, una ràpida relliscada fregà les parets del túnel i un animal es va llançar d’un sal a dintre la caverna… Era Fann!

Sí! Fann, que, d’antuvi, es va precipitar damunt d’una galleda plena d’aigua i es posà a beure àvidament. Després, remenant la cua i sense cap signe d’irritació anà a saltar prop de Gordon. No hi havia, doncs, res a témer.

Briant, aleshores, agafà un fanal i s’introduí al túnel. Cinc més, el seguiren. Uns instants després i havent passat tot per l’orifici produït per l’enderroc, es trobaren enmig d’una excavació fosca en la qual no hi penetrava cap claror del defora.

Era una segona caverna, d’unes dimensions molt semblants a les de French-den, però més profunda i amb el tei recobert d’una sorra fina en una superfície de cinquanta iardes quadrades.

Com sigui que aquesta cavitat no semblava tenir cap comunicació amb ¡’exterior, s’hauria pogut témer que l’aire no fos apropiat a la respiració. Però, com que la flama del fanal cremava de ple, és que l’aire s’hi introduïa per una obertura o altra. Si no fos així, com hi hauria pogut entrar Fann?

En aquest moment, Wilcox ensopegà amb un cos inert fred com va poder assegurar-se’n tocant-lo amb la ma.

Briant va acostar el fanal.

—És el cos d’un xacal —va dir Baxter.

—Sí, un xacal que el nostre valent Fann deu haver estrangulat —respongué Briant.

—Heus aquí l’explicació d’allò que no podíem explicar-nos —afegí Gordon.

Ara bé, si un o més xacals havien fet d’aquella caverna llur jaç habitual, per on hi penetraven? Això es el que calia descobrir.

Tornant a sortir de French-den, Briant va resseguir tot el llarg de l’espadat pel cantó del llac. Al mateix temps, cridava els de dintre li responien. D’aquesta manera va descobrir una estreta obertura entre la brossa, arran de terra, per la qual lliscaven els xacals, però des que Fann els havia seguit, s’havia produït un esllavissament parcial que havia tancat ¡aquesta obertura, cosa que no tardaren a reconèixer.

Així, tot s’explicava; els udols dels xacals, els lladrucs del gos que, durant vint-i-quatre hores, s’havia vist impossibilitat de sortir a fora.

Quina satisfacció hi hagué! No solament Fann tornava amb els seus amos, sinó que també quant de treball estalviat! Hi havia, com deia Dole, una cova «feta exprés» que el nàufrag Baudoin mai no havia sospitat. Engrandint-ne l’orifici d’entrada, representaria una segona porta oberta cap al carbó del llac. Això era una gran facilitat per a satisfer totes les exigències del servei interior. Tots els nois reunits en aquesta segona caverna, cridaren forts hurres als quals, Fann, va barrejar els seus joiosos lladrucs.

Amb quina ardor es van tomar a posar a la feina per a transformar el túnel en un corredor practicable! La segona excavació a la qual varen donar el nom de hall ho justificava per les seves dimensions. Tot esperant de fer, diguem-ne armaris, al llarg del corredor tot el material fou transportat en aquell hall. També serviria de dormitori i de sala de treball mentre que la primera espluga seria reservada per a la cuina, el rebost i el menjador. Com que comptaven fer-ne el magatzem general, Gordon va proposar dir-ne Store-room que fou acceptat per tots.

Primerament, traslladaren les lliteres que foren emplaçades simètricament damunt de la fina sorra del «hall» on l’espai no mancava. Després, hi disposaren el mobiliari de l’Sloughi, els divans, les butaques, les taules, els armaris, etc., cosa important, les estutes de la cambra i del salo del instal·lant-les de manera que escalfessin bé aquella gran habitació. Ensems, eixamplaren l’entrada del cantó del llac per tal d’instal·lar-hi una de les portes del iot, treball que dugué a terme Baxter amb l’esforç corresponent. Ultra això, foren fets dos forats a cada costat de la porta per a donar llum al hall; al vespre, s’il·luminava mitjançant un fanal penjat al sostre.

Amb tots aquests arranjaments passaren una quinzena de dies. Ja era hora que s’acabessin, car, després d’una certa calma, el temps acabava de canviar. Si no féu encara tot d’una un fred massa fort, les ràfegues de vent esdevingueren 1 tan violentes que hagueren d’interrompre tota sortida a l’exterior.

En efecte, era tal la força del vent, que, malgrat l’abric que representava l’espadat, les aigües del llac es removien com en una mar. Les ones es desfeien amb gran soroll i és segur que una embarcació, com una xalupa de pesca o piragua de salvament, s’hi hauria trobat en perdició. Havien entrat la iola a terra, car, altrament, hi havia perill que el mar se l’endugués. Per moments, les aigües del riuet empeses inversament al seu curs, saltaven per damunt del marge i amenaçaven d’estendre’s fins al contrafort. Per sort ni store-room ni el hall no estaven directament exposats als cops de les borrasques, car el vent bufava de l’oest. Les estufes i el forn de la cuina, alimentats amb llenya seca, de la qual s’havia fet àmplia provisió, funcionaven convenientment.

Quina sort que tot allò que havia estat salvat de l’Sloughi hagués trobat un abric segur! Els queviures ja no havien de témer res de la inclemència del temps. Gordon i els seus companys, empresonats, ara, per l’estació dolenta, tingueren lleure d’instal·lar-se més còmodament. Havien eixamplat el corredor i excavat dos recambrons, un d’ells tancat amb una porta, fou reservat a les municions per tal de prevenir tot perill d’explosió, i encara que els caçadors no poguessin allunyar-se dels voltants, tan sols amb els ocells aquàtics, dels quals, Mokó, no arribava sempre a fer-los perdre llur gust oliós cosa que provocava protestes i ganyotes, el menjar ordinari estava assegurat. No cal dir que en un racó de l’Store-room havien reservat un lloc per al nandú, mentre esperaven poder bastir-li un clos a l’exterior.

Fou aleshores quan Gordon tingué la pensada de redactar un programa, al qual tots ells havien de sotmetre’s, quan hauria estat aprovat per tots. Després de la vida material, calia, encara, pensar en la vida normal. És que sabien quan duraria la seva estada en aquella illa? Si arribaven a poder-ne sortir, quina satisfacció no seria haver pogut aprofitar el temps! Amb els quants llibres de la biblioteca del schooner, no podien els grans augmentar el conjunt de llurs coneixements, tot consagrant-se a la instrucció dels més petits? Excel·lent treball que ocuparia, útilment i agradable, les llargues vetlles de l’hivern!

No obstant això, abans de redactar aquest programa, fou presa una altra determinació, pels motius següents:

El vespre del 10 de juny, després d’haver sopat, tots estaven reunits al hall al voltant de les estufes que roncaven, la conversa recaigué sobre la conveniència que hi hauria de batejar els principals accidents geogràfics de Filla.

—Seria molt útil i molt pràctic —digué Briant.

—Sí, bategem —digué Iverson—, i, sobretot, cerquem noms ben bonics.

—Tal com han fet sempre els Robinsons reals o imaginaris —replicà Webb.

—I, en realitat, companys, nosaltres no som altra cosa —digué Gordon.

—Un pensionat de Robinsons —digué Service.

—Per altra banda —digué Gordon—, si donem noms a la badia, als rius, als boscos, al llac, a l’espadat, als maresmes i ús promontoris, ens serà més fàcil entendre’ns.

Ja podeu pensar que la moció fou adoptada i no calgué, sinó, fer treballar la imaginació per tal de trobar denominacions convenients.

—Ja tenim: Sloughi-bay, a la qual el nostre iot ha encallat —digué Doniphan—, i crec que convé conservar aquest al qual tots ja estem acostumats!

—Naturalment! —digué Cross.

—De la mateixa manera conservarem el nom de French-den per a la nostra vivenda —afegí Briant—, en memòria del nàufrag el lloc del qual ara ocupem nosaltres.

No hi hagué cap observació, ni tan sols de part de Doniphan, malgrat que la proposta fos de Briant.

—I ara —digué Wilcox— com anomenarem el riuet que desemboca a Sloughi-bay?

—Riu Zelanda —va proposar Baxter——. El nom ens recordarà el nostre país.

—Adoptat! Adoptat! —Hi hagué unanimitat.

—I el llac? —demanà Garnett.

—Ja que el riu ha rebut el nom del nostre país —digué Doniphan—, donem al llac un nom que ens recordi les nostres famílies i anomenem-lo Family-lake, llac de la família. —Cosa que fou admesa per aclamació.

Ja es veu com l’acord era complet i, amb aquests mateixos sentiments, el nom d’Auckland-hill (turó d’Auckland) fou donat a l’espadat. En quant al cap amb què l’espadat acabava, aquell cap des del qual Briant creia haver entrellucat la mar, l’anomenaren, sota proposta d’ell mateix, False-Sea-Point (Punta de la falsa mar). Les altres denominacions, heus-les aquí:

Anomenaren Traps-woods (bosc de les trampes), la part fi del bosc on havien estat descobertes les fosses. Bog-woods (bosc del fanguissar), l’altre tros, situat entre Sloughi-bay i l’espadat. South-moors (maresmes del Sud), l’aiguamoll que cobria tota la part meridional de l’illa Dike-creek (riuet de la calçada), aquell riu travessat per la petita calçada de pedres: Wreck-coast (costa de la tempesta), la costa de l’illa on havia encallat el iot i, per fi, Sport-terrace (terrassa de l’esport), l’emplaçament delimitat per les ribes del riu i del llac, que formaven davant del hall una mena de camp de gespa que es destinaria als exercicis indicats al programa.

En quant als altres punts de l’illa, els batejarien a mida: que serien reconeguts i segons els incidents que haguessin provocat.

No obstant i això, va semblar indicat atribuir un nom als principals promontoris marcats al mapa de François Baudoin. Així tingueren al nord de l’illa el cap North-cape i a la punta sud, South-cape. I, per fi, també hi hagué unanimitat per a donar a les tres puntes que es projectaven a l’oest de cara al Pacífic, les denominacions de French-cape, British-cape i American-cape, en honor de les tres nacions, francesa, anglesa i americana, representades a la petita colònia.

Colònia! Sí; Aquest mot fou pronunciat per recordar que la instal·lació ja no tenia un caràcter provisional i fou degut, naturalment, a la iniciativa de Gordon més preocupat sempre d’organitzar la vida en aquesta nova estada que cercar de sortir-ne. Aquells nois, per ell, no eren els nàufrags de l’Sloughi, sinó els colonitzadors de l’illa…

Però, de quina illa?… També calia batejar-la.

—Ja ho sé —va dir Costar—, ja sé el nom…

—Tu ho saps? respongué Doniphan.

—Mira el babau de Costar! —cridà Garnett.

—De segur que l’anomenarà «l’illa dels nens» —afegí Service.

—Vinga! No us burleu de Costar —va dir Briant—, digues la teva idea!

El noi, un xic confús, callava.

—Parla, Costar —reprengué Briant encoratjant-lo amb el gest—. Estic segur que tens una bona idea…

—I bé —digué Costar—, ja que som els alumnes del pensionat Chairman, anomenem-la: illa Chairman!

De debò, no es podia trobar un nom millor i fou admès amb els aplaudiments de tothom, cosa de la qual Costar es va mostrar orgullós.

Illa Chairman! Veritablement, aquest nom tenia un cert gir geogràfic i podria figurar, molt convenientment, als atlas del futur.

Acabada la cerimònia, amb satisfacció general, havia arribat el moment d’anar a reposar, quan Briant demanà la paraula:

—Amics —digué—, ara que hem donat un nom a la nostra illa, ¿no seria convenient d’escollir un cap per a governar-la?

—Un cap?… —respongué Doniphan amb vivesa.

—Sí, em sembla que tot aniria millor —digué Briant—, i un de nosaltres tingué autoritat damunt dels altres. Allò que es fa a qualsevol país, ¿no convé de fer-ho a l’illa Chairman?

—Sí, sí… un cap! Nomenem un cap! —cridaren alhora prens i petits.

—Nomenem un cap —digué aleshores Doniphan— però a condició que només sigui per un temps determinat… un any, per exemple!…

—I que podrà ésser reelegit —afegí Briant.

—D’acord! Qui nomenem? —demanà Doniphan amb un to quelcom ansiós. I semblava que aquell noi envejós, només tingués un temor i era que, a mancança d’ell, l’elegit fos Briant; però aviat va quedar deslliurat d’aquesta por.

—Qui nomenem? —havia respost Briant—. El més entenimentat de tots… el nostre company Gordon!

—Sí, sí, hurra per Gordon!

Gordon, d’antuvi, volia refusar l’honor que se li feia, puix li agradava més organitzar que manar. De totes maneres, pensant en els destorbs que les passions, gairebé tan ardents en aquells joves com si haguessin estat homes, podien fer néixer en el futur, es va dir que la seva autoritat no seria inútil!

I heus aquí com Gordon fou proclamat cap de la petita colònia de l’Illa Chairman.





XIII


El programa d’estudis. — Celebració del diumenge. — Boles de neu. — Doniphan i Briant. — Grans freds. — La qüestió del combustible. — Excursió a Traps-woods. — Excursió a la badia de l’Sloughi. — Foques i pingüins. — Una execució pública.



A partir d’aquell mes de maig, el període d’hivern s’havia establert definitivament als paratges de l’illa Chairman. Quant de temps duraria? Almenys cinc mesos si Filla tenia una latitud més alta que Nova Zelanda. Així, doncs, Gordon prendria les precaucions per tal de guardar-se de la temible eventualitat d’un hivern llarg.

En tot cas, veieu allò que el jove americà ja havia anotat entre les seves observacions meteorològiques: l’hivern no havia començat fins al mes de maig, és a dir, dos mesos abans que el juliol de la zona austral que correspon al gener de la zona boreal. Se’n podia concloure que acabaria dos mesos després o sigui vers mitjans setembre. De totes maneres, a part d’aquest període, caldria comptar, encara, amb les tempestes que són tan freqüents durant l’equinocci. Era, doncs, probable que els joves colons restessin confinats a French-den fins a primers d’octubre, sense poder emprendre cap excursió a través o al volt de l’illa Chairman.

Per organitzar la vida interior en les millors condicions possibles, Gordon elaborà un programa d’ocupacions diàries.

No cal dir que les pràctiques del fagisme de la pensió Chairman, de les quals ja hem parlat precedentment, no haurien estat acceptables en aquesta illa del mateix nom.

Tots els esforços de Gordon tendien que aquells jovenets es fessin a la idea que eren gairebé uns homes, per tal que obressin com a homes. A French-den, doncs, no hi haurien fags o sigui que els més petits no es veurien obligats a servir els més grans. A part d’això, es respectarien les tradicions, aquelles tradicions que són la «més gran raó de les escoles i angleses».

En aquest programa, hi hagué la part dels petits i la part dels grans, desiguals per força. Com que la biblioteca del schooner no contenia més que un nombre reduït de llibres de ciència, a part dels llibres de viatges, els nois grans no podrien prosseguir llurs estudis sinó en una certa mesura. És clar que les dificultats de l’existència, la lluita a sostenir per subvenir les seves necessitats, l’obligació d’exercir llur judici o la seva imaginació en presència d’eventualitats de tota mena, els ensenyaria la vida de manera seriosa. Designats de manera natural per a ésser els educadors de llurs joves camarades, això crearia ¡’obligació d’instruir-se, a vegada, ells mateixos.

En lloc de sobrecarregar els petits amb un treball per damunt de les seves edats, hom aprofitaria totes les ocasions per a exercitar llurs cossos no menys que llurs intel·ligències. Quan el temps ho permetés i a condició d’anar ben abrigats, haurien de sortir a l’aire lliure per a córrer i jugar i, fins i tot, per a treballar manualment al límit de les forces de cadascú.

D’una manera general, aquest programa fou redactat inspirant-se en els principis que són la base de l’educació anglo-saxona:

«Sempre que una cosa us faci por de fer-la, feu-la».

«No perdeu mai l’ocasió de fer un esforç possible.» i «No menyspreeu cap fatiga, car no n’hi ha cap d’inútil». Posant en pràctica aquests preceptes, el cos esdevé sòlid i l’ànima també.

Heus ací allò que fou convingut després d’haver estat sotmès a l’aprovació de la petita colònia:

Dues hores al matí i dues hores a la tarda hi hauria treball en comú al hall. Per torn, Briant, Doniphan, Cross i Baxter, que eren del cinquè grau, i Wilcox i Webb, que eren del quart, donarien classe a llurs companys de tercer, segon i primer graus. Els ensenyarien matemàtiques, geografia, història, aprofitant alguna de les obres de la biblioteca i els seus anteriors coneixements. Seria una ocasió per a ells de no oblidar el que ja sabien. Demés, dues vegades per setmana, el diumenge i el dijous, hi hauria una conferència, o sigui que un motiu de ciència, d’història o d’actualitat que es referís als esdeveniments de cada dia es posaria a l’ordre del dia. Els grans s’hi inscriurien a favor o en contra i ho discutirien tant per a la instrucció com per a la satisfacció general.

Gordon, en la seva qualitat de cap de la colònia, faria de moderador i es captindria que aquest programa no sofrís modificacions sinó en el cas de noves eventualitats.

D’antuvi, es prengué una mesura que es referia a la durada del temps. Tenien el calendari de l’Sloughi, però havien d’esborrar cada dia que s’anés escolant. Tenien els rellotges de bord, però calia donar-los corda regularment a fi de tenir l’hora exacta.

Dos dels grans foren encarregats d’aquest servei; Wilcox dels rellotges, Baxter del calendari i es podia comptar que ho farien bé. El baròmetre i el termòmetre foren encarregats a Webb, que havia d’anotar les indicacions de cada dia.

També es prengué una altra decisió i és que es redactaria un diari de tot allò que havia succeït i de tot allò que succeiria durant Testada a Filla Chairman. Baxter es va oferir per a aquest treball i, gràcies a ell, el «Diari de French-den» es faria amb una exactitud minuciosa.

Una altra feina, no menys important, i que no podia sofrir cap retard, era el rentat de la roba, per a la qual cosa, sortosament, el sabó no mancava pas, i, només sap Déu com, malgrat les recomanacions de Gordon, els petits s’embrutaven tot jugant a Sport-terrace o pescant a les vores del riuet. Quantes vegades no havien estat renyats i amenaçats de càstig! Aquesta era una feina que Mokó la sabia fer perfectament, però com que tot sol no hauria pogut donar l’abast, els grans es veieren obligats a ajudar-lo, malgrat que aquesta feina els agradava ben poc, però era la manera de conservar ien bon estat la roba de la colònia.

L’endemà era precisament un diumenge i ja se sap amb quin rigor els diumenges són celebrats a Anglaterra i a Amèrica. La vida queda com suspesa a les ciutats i als pobles. Aquell dia, s’ha pogut dir, tota distracció i tota diversió són prohibits pel costum. No només hom s’ha d’avorrir sinó que n’ha de tenir l’aspecte i aquesta regla és imposada tan estrictament als petits com als grans. Les tradicions! Sempre les famoses tradicions!

No obstant això, a Filla Chairman hom va acordar que aquesta severitat s’afluixaria una mica i, aquell mateix diumenge, es permeteren una excursió per les vores de Family-lake. Però com que feia molt de fred, després d’un passeig de dues hores, seguit d’una cursa de velocitat a Sport-terrace, tots celebraren poder retrobar al hall una bona temperatura i a Store-room un dinar ben calent amb un menú cuidat ben particularment pel mestre-cuiner de French-den.

A la tarda, feren un concert, en el qual l’acordió de Garnett serví d’orquestra, mentre que els altres cantaven més o menys desafinadament amb una convicció molt saxona. L’únic d’ells que tenia una veu ben bonica era Jacques, però amb la seva inexplicable disposició d’esperit, no prenia part a les distraccions dels seus companys i, aquest cop, ni que fos molt pregat, va refusar de cantar una d’aquelles cançons infantils que tan prodigava al pensionat Chairman.

Aquell diumenge, que havia debutat amb una petita al·locució del «reverend» Gordon —com deia Service—, s’acabà amb una oració en comú. Cap a les deu, tothom dormia amb una son profunda, sota la guàrdia de Fann, del qual podien fiar-se en cas d’alguna aproximació suspecta.

Durant el mes de juny, el fred no féu més que créixer. Webb va constatar que el baròmetre estava constantment per sobre de les vint-i-set polzades, mentre que el termòmetre marcava deu o dotze graus per sota el punt de congelació. Tan bon punt el vent que bufava del sud, girava cap a l’oest, la temperatura s’elevava un xic i els voltants de la caverna es cobrien amb una neu espessa. S’iniciaren batalles amb boles de neu més o menys tupida, com és de moda a Anglaterra. Alguns caps reberen lleugeres trompades i, un dia, eh més maltractat fou precisament Jacques, malgrat que no, assistia als jocs més que com a espectador. Una bola llançada amb massa força per Cross el va tocar de ple, tot i no anant-li destinada, i se li escapà un crit de dolor.

—No ho he fet exprés —digué Cross, resposta habitual; dels poca-traça.

—Ja ens ho pensem —replicà Briant, que el crit del seu germà acabava d’atreure al camp de batalla—. De totes maneres, no has de tirar les boles tan fort!

—Doncs què hi feia allí Jacques, si no vol jugar?

—Quantes paraules! —digué Doniphan—. Tot per un petit nyanyo!

—Bé, no és res de greu —respongué Briant adonant-se que Doniphan només cercava l’ocasió d’intervenir a la discussió—. Però pregaré Cross que no hi torni!

—I què li pregaràs —respostejà Doniphan amb un to mofeta—, si no ho ha fet aposta?

—No sé per què et barreges en aquesta qüestió, Doniphan! —reprengué Briant—. La cosa no té a veure més que amb Cross i amb mi…

—També té a veure amb mi, Briant, si t’ho prens d’aquesta manera! —respongué Doniphan.

—Com vulguis… i quan vulguis! —replicà Briant que s’havia creuat de braços.

—Ara mateix! —cridà Doniphan.

En aquest moment Gordon arribava, i molt a propòsit, per tal d’evitar que aquella querella acabés a cops de puny. Va renyar Doniphan i aquest hagué de callar. Tot remugant entrà a French-den. Però calia témer que algun altre incident no enfrontés de debò els dos rivals!

La neu no va deixar de caure durant quaranta-vuit hores. Per tal de divertir els petits, Service i Garnett feren un ninot amb un cap molt gros, un nas enorme i una boca desmesurada com la d’un papú. I cal confessar que si, durant el dia, Dole i Costar s’enardien tirant-li boles de neu, quan la fosca li donava dimensions gegantines, el miraven, més aviat, amb esfereïment.

—Quina por que tenen! —cridaven aleshores Jenkins i Iverson, que feien els valents, sense, però, que estiguessin més tranquil·litzats que els seus companyons.

Cap a les darreries de juny, hagueren de renunciar a aquestes diversions. La nau, apilotada fins a tres o quatre neus d’espessor, no deixava gairebé caminar. Aventurar-se uns centenars de passes, solament, més enllà de French-den era córrer el risc de no poder tornar-hi.

Doncs, els joves colons foren emmurats durant quinze dies; fins el 9 de juliol. Els estudis no en sofriren, al con-Tari. El programa quotidià era observat estrictament. Les conferències es feren els dies fixats. A tots els agradava i, cosa que no us sorprendrà, Doniphan, amb la seva facilitat de paraula i la seva instrucció avançada, estigué sempre a primer rengle. Però, per què n’estava tan orgullós? Aquest orgull feia malbé totes les seves brillants qualitats.

Encara que les hores de jocs haguessin de passar, aleshores, dintre el hall, la salut general no en va patir, gràcies a l’aireació que s’establia d’una cambra a l’altra a través del corredor. Aquesta qüestió d’higiene no deixava d’ésser una de les més importants! Si un d’ells queia malalt, com se li podrien tenir les atencions necessàries? Per sort, se’n sortiren amb alguns refredats i mals de gola que el repòs i les begudes calentes feien desaparèixer aviat.

Aleshores calgué captenir-se de resoldre una altra qüestió. Ordinàriament, l’aigua necessària per al consum de French-den era pouada del riuet, a marea baixa, per tal que no fos salabrosa. Però quan la superfície del riu seria totalment gelada, esdevindria impossible fer-ho així. Gordon va parlar amb Baxter (enginyer seu) de les mesures que caldria prendre. Després de reflexionar, Baxter, proposà d’establir una conducció a alguns peus per sota del marge a fi que no es gelés, conducció que portaria l’aigua fins a Store-room. Era una feina difícil, de la qual Baxter mai no hauria sortit airós si no hagués disposat d’una de les canonades de plom que servien per a l’alimentació dels lavabos de l’Sloughi. Finalment i després de moltes proves, el servei d’aigua fou assegurat a l’interior de Store-room. En allò que es referia a la llum, encara hi havia prou d’oli per als fanals, però, una vegada passat l’hivern, caldria fer-ne provisió o, almenys, fabricar candeles amb els greixos que Mokó emmagatzemava.

Poder alimentar la petita colònia, durant aquest període, ocasionà encara alguns maldecaps, car la caça i la pesca no lliuraven el seu tribut habitual. Si bé és veritat que alguns animals, empesos per la fam, vingueren a rodar, algunes vegades, pels voltants de Sport-terrace, no eren més que xacals als quals, Doniphan i Cross, allunyaven amb uns quants trets. Un dia, arribaren en bandada —una vintena— i calgué tancar i afermar bé les portes del hall i de Store-room. Una invasió de carnissers com aquests, enferotgits per les privacions, hauria estat temible. Com que Fann els va assenyalar amb temps, no aconseguiren de forçar l’entrada a French-den.

Mokó no tingué més remei que gratar un xic les provisions del iot que, normalment, procuraven estalviar. Gordon li costava donar l’ordre de disposar-ne i, era amb molta pena que veia allargar-se al seu carnet la columna de les sortides quan la de les entrades restava estacionària. No obstant això, com que hi havia al magatzem una gran quantitat d’ànecs i d’avutardes que havien estat hermèticament tancats dintre d’un barril després d’una mitja cocció, Mokó pogué emprar-la, així com també una certa quantitat de salmons conservats en salmorra. Ara bé, no cal oblidar que hi havia quinze boques a nodrir i fams de vuit a catorze anys per a satisfer!

Nogensmenys, durant tot aquest hivern no es veieren privats de carn fresca. Wilcox, molt entès en la instal·lació de paranys de cacera, n’havia parat alguns pel marge. Eren trampes senzilles, formades per bocins de fusta disposats en forma de 4, però el bestiar petit s’hi deixava agafar de tant en tant.

Amb l’ajuda dels seus companys, Wilcox, instal·là les xarxes de pesca de l’Sloughi muntades damunt de semalers posats drets. Els ocells de South-moors, quan passaven d’una riba a l’altra, petaven en gran nombre contra les malles d’aquelles llargues teranyines. Si la majoria podien desempallegar-se de les malles, massa petites per a una pesca aèria, hi hagueren molts dies en què se n’agafaren prou per a les dues menjades reglamentàries.

Qui els va donar molta feina per a nodrir-lo, fou el nandú i cal dir que la domesticació d’aquest animal salvatge no feia cap progrés, digués el que digués Service, encarregat especialment de la seva educació.

—Quin corser serà —repetia sovint, tot i que no es veia bé com l’arribaria a muntar.

Tot esperant, com que el nandú no menjava carn, Service havia d’anar a buscar cada dia la seva provisió d’herba i d’arrels, arrencant-les de sota dos o tres peus de neu. Però, què és el que no hauria fet per tal de donar bon nodriment a la seva bèstia favorita? Si el nandú emmagrí un xic durant aquell hivern interminable no fou per culpa del seu fidel guardià i calia esperar que, arribada la primavera, tornaria a reprendre la seva grossor normal.

El 9 de juliol, de bon matí, en sortir fora, Briant va constatar que el vent acabava de girar, de sobte, al sud. El fred havia esdevingut talment viu que hagué de tornar a entrar, a corre-cuita, al hall on donà a conèixer a Gordon aquesta modificació de la temperatura.

—Era de témer —respongué Gordon—, i no m’estranyaria que haguéssim de suportar, encara, alguns mesos d’hivern molt cru!

—Això ens demostra —respongué Briant—, que l’Sloughi ha estat arrossegat més al sud del que suposàvem.

—És cert, i no obstant això, el nostre atlas no indica cap illa al límit de la mar antàrtica!

—És inexplicable, Gordon, i veritablement no sé quina direcció hauríem de prendre si arribéssim a deixar l’illa Chairman…

—Deixar l’illa? —digué Gordon—. Encara hi penses, en deixar l’illa, Briant?

—Sempre, Gordon. Si poguéssim construir una embarcació que, bé o malament, aguantés la mar, jo no dubtaria a llançar-me a la descoberta!

—Bé, bé! No tenim cap pressa —replicà Gordon—. Esperem, almenys, haver organitzat la nostra petita colònia…

—Gordon, Gordon, ¿oblides que, per allà, tenim les nostres famílies?

—Sí, sí, ja ho sé, Briant, però, de totes maneres, no hi estem tan malament aquí. Tot va endavant… i, fins i tot, em demano què és el que ens manca!

—Moltes coses, Gordon —respongué Briant, que no trobà oportú de perllongar la conversació sobre aquest punt—. Mira, per exemple, ja gairebé no tenim combustible…

—Tots els boscos de l’illa no són cremats encara!

—No, Gordon, però ja va essent hora de refer la nostra provisió de llenya, car s’està acabant!

—Fem-ho avui! —respongué Gordon—. Vegem el que marca el termòmetre.

El termòmetre de Store-room només indicava cinc graus sobre zero, amb tot i que el forn de la cuina estava en tota activitat, però, posat a la paret del defora, no tardà a marcar disset graus sota el gel.

Era un fred intens i que encara creixeria si el temps restava clar i sec algunes setmanes. Malgrat el ronc de les dues-estufes del hall i de la cuina, la temperatura baixava sensiblement a l’interior de French-den.

Cap a les nou, després de l’esmorzar, decidiren anar a Traps-woods per tal de portar tota una càrrega de llenya.

Quan l’atmosfera és calma, es poden suportar impunement les temperatures més baixes. Allò que és particularment olorós, és l’aspra brisa que us mossega les mans i la cara i que és ben difícil de preservar-se’n. Per sort, aquell dia el vent era molt feble, el cel d’una puresa perfecta, com si l’aire s’hagués gelat.

Així, doncs, en lloc d’aquella neu tova en la qual, encara el dia abans, hom s’enfonsa, va fins a la cintura, el peu trepitjaria un sòl d’una duresa metàl·lica. Assegurant les passes es podria caminar com si fos per la superfície de Family-lake o del riu Zelanda, que eren completament gelats. Amb un parell d’aquelles raquetes de les que serveixen els indígenes de les regions polars o, fins i tot, amb un trineu tirat per gossos o rens, el llac hauria pogut ésser recorregut en tota la seva extensió, de sud a nord, en poques hores.

De moment, no es tractava d’una expedició tan llarga. Anar al bosc veí, fer-hi provisió de llenya; heus ací allò que era de necessitat immediata. De totes maneres el transport fins a la caverna d’una quantitat suficient de llenya no deixaria d’ésser un treball penós, car aquest transport només podia efectuar-se portant la llenya als braços o a l’esquena. Aleshores, Mokó tingué una bona idea i cuitaren a posar-la en obra, mentre esperaven poder construir un vehicle qualsevol amb les planxes i desforres del iot. ¿La gran taula de Store-room, que era construïda molt sòlidament i que media dotze peus de llarg per quatre d’ample, no podria servir, posant-la de potes enlaire, i arrossegant-la per la superfície de la capa de neu gelada? Sí, evidentment, i així fou fet. Després, quatre dels més grans, fortament lligats amb cordes a aquest ¿vehicle primitiu, sortiren, a les vuit, en direcció de Traps-woods.

Els petits, amb el nas enrogit i les galtes gelades, feien gambades endavant com gossos joves i Fann els servia d’exemple. A vegades, també s’enfilaven a la taula, no sense ¿disputes i empentes, tan sols per riure, i amb risc d’algunes caigudes mai no massa greus. Els crits esclataven amb una intensitat extraordinària enmig d’aquella atmosfera freda i seca. Quin goig donava veure aquella petita colònia de tan bon humor i amb tan bona salut!

Fins a perdre’s de vista, tot era blanc entre Auckland-hill i Family-lake. Els arbres amb les seves branques de gebre, carregades de cristalls lluents, s’apilaven allà al lluny com el fons d’una decoració fadadora. A la superfície del llac, els ocells volaven a bandades fins als darreres del penya-segat, Doniphan i Cross no havien oblidat els seus fusells. Bona precaució, car es veieren empremtes suspectes que pertanyien a animals diferents dels xacals, els pumes o els jaguars.

—Potser són gats salvatges d’aquells que en diuen pamperos —digué Gordon—, i que no són menys de témer!

—Oh!, si només són gats —digué Costar alçant les espatlles.

—Ei, que els tigres també són gats! —replicà Jenkins.

—De debò, Service —va preguntar Costar—, que aquells gats són dolents?

—Ja ho crec —va respondre Service—, i es mengen les criatures com si fossin ratetes.

Resposta que no va deixar de preocupar Costar.

La mitja milla entre French-den i Traps-woods, fou feta ràpidament i aquells joves llenyataires es posaren a la feina. La seva destral només atacà els arbres d’una certa espessor, dels quals en llevaren les branques menudes per fer-ne provisió, no de feixos que cremen en un instant sinó de troncs que poguessin alimentar bé el forn i les estufes. La taula-trineu rebé una bona càrrega; però lliscava tan fàcilment i tots estiraven amb tantes ganes damunt del terra endurit, que una mica abans del migdia havien pogut fer dos viatges.

Després de dinar, reprengueren el treball, que no fou suspès fins cap allà les quatre, quan el dia començava a declinar. La fatiga era gran, però com que no hi havia necessitat de fer les coses en excés, Gordon va ajornar la resta per l’endemà. I quan Gordon manava, no calia sinó obeir. Per altra; banda, en retornar a French-den ja tingueren feina serrant; els troncs, asclant-los i emmagatzemant-los; tot això durà fins; al moment d’anar-se’n al llit.

Durant sis dies, aquest vaivé fou fet sense parar, cosa que va assegurar combustible per a un termini de diverses setmanes. Tota aquesta reserva no hauria cabut a Store-room, però no hi havia cap inconvenient a deixar-la a l’aire lliure al peu del contrafort.

El 15 de i bé, aquest sant Pere Regalat a casa nostra.

—Així —digué Briant—, si avui plou, tindrem pluja quaranta dies seguits?

—De veritat, no importa gaire —digué Service—, ja que estem a l’estació dolenta. Si fos l’estiu!…

I en veritat, els habitants de l’hemisferi austral no s’han de preocupar gaire de Sant Pere Regalat o de Sant Swithin; aquests, són sants per als països dels antípodes.

La pluja no va persistir, els vents tornaren al sud-oest i hi hagueren encara tais freds que Gordon no permeté que els petits sortissin al defora.

En efecte, al començament de la primera setmana d’agost, la columna termomètrica baixà fins a vint-i-set graus sota zero. Per poc que un s’exposés a l’aire exterior, l’alè es condensava en forma de neu. Les mans no podien agafar cap objecte de metall sense sentir un viu dolor semblant al d’una cremada. Hagueren de prendre’s les precaucions més minucioses per tal que la temperatura interna es mantingués en un grau suficient. Foren quinze dies molt penosos de passar. Tots sofrien, poc o molt, de la manca d’exercici. Briant no veia pas sense inquietud les cares pàl·lides dels petits, de les quals havien desaparegut els bons colors. No obstant això, gràcies a les begudes calentes, que no mancaven, i, deixant de banda un cert nombre de refredats o de bronquitis inevitables, els joves colons travessaren, sense grans mals, aquest període perillós.

Cap al 16 d’agost, l’estat de l’atmosfera tendí a modificar-se amb el vent que s’establí a l’oest. El termòmetre pujà a ¿dotze graus sota zero, temperatura suportable, donada la calma de l’aire.

Doniphan, Briant, Service, Wilcox i Baxter tingueren, aleshores, el pensament de fer una excursió fins a Sloughi-bay. Si sortien de bon matí, podien ésser de tornada al mateix vespre.

Es tractava de reconèixer si la costa no era freqüentada per un gran nombre d’aquests amfibis, hostes habituals de les regions antàrtiques, i dels quals ja se n’havien vist alguns quan varen embarrancar. Al mateix temps, canviarien la bandera que ja devia estar feta parracs després de les borrasques d’hivern. I, després, seguint un consell de Briant, clavarien al pal de senyals una plaqueta que indiqués la situació de French-den per al cas que alguns mariners, havent vist el pal, desembarquessin a la platja.

Gordon va donar el seu assentiment, però recomanant bé que fossin de retorn abans de la nit, i la petita colla va sortir la matinada del 19 d’agost abans de fer-se de dia. El cel era pur i la lluna il·luminava amb els pàl·lids raigs del seu darrer quart. Sis milles a recórrer fins a la badia no eren per a espantar unes cames ben reposades.

Aquest trajecte fou fet ràpidament. Els fanguissars de Bog-woods eren gelats i no calgué vorejar-los, cosa que abreujà el recorregut, de manera que, abans de les nou del matí, Doniphan i els seus companys ja eren a la platja.

—Mireu quina bandada de volàtils! —digué Wilcox.

I ensenyava alguns milers d’ocells arrenglerats damunt dels esculls, i que semblaven ànecs grossos amb llur bec allargat com una closca de musclo i llurs crits tan penetrants com desagradables.

—Semblen soldats que el general hagi de passar en revista! —digué Service.

—Són pingüins! —respongué Baxter—. I no valen pas un s tret.

Aquells estúpids volàtils que s’aguantaven en una posició quasi vertical, deguda a les seves potes col·locades molt endarrera, no pensaren tan sols a fugir i els haurien pogut matar a bastonades. Potser Doniphan tingué ganes de lliurar-se a aquesta inútil carnisseria; però Briant, havent tingut la prudència de no oposar-hi, els pingüins foren deixats tranquils.

Per altra banda, si aquells ocells no podien servir-los per res, n’hi havia molts d’altres, el greix dels quals serviria per a la il·luminació de French-den durant el proper hivern.

Eren foques, d’aquella espècie dites foques de trompa, que s’esbargien als rompents, recoberts, aleshores, d’una espessa capa de gel. Però, per abatre’n algunes, hauria estat necessari tallar-los la retirada pel cantó dels esculls. Ara bé, tan bon punt Briant i els seus companys s’hi aproparen, fugiren fent gambades extraordinàries i desaparegueren pel dessota les aigües. Haurien de deixar, doncs, per més endavant una expedició especial per a capturar amfibis d’aquests.

Després d’haver esmorzat frugalment amb algunes provisions que s’havien endut, els xicots anaren a observar la badia en tota la seva extensió. Una capa uniformement blanca s’estenia des de la desembocadura del riu Zelanda fins al promontori de False-Sea-Point. A part dels pingüins i els ocells de mar, com petrells, gavines i goelans, semblava que tots els altres volàtils haguessin abandonat la platja per tal d’anar a ¡’interior a cercar menjar. Dos o tres peus de neu s’estenien per damunt de la platja i el que restava de les desterres del schooner havia desaparegut sota d’aquesta espessa capa. Les deixalles de la marea, algues i guanos, escampats per la cara interior dels rompents, indicaven que Sloughi-bay no havia estat invadida per les fortes marees equinoccials.

La mar seguia deserta fins a l’extrem límit d’aquell horitzó que no havien vist des de feia tres llargs mesos. I, més enllà, hi havia aquella Nova Zelanda que no desesperaven de tornar a veure algun dia! Baxter hissà una bandera nova i va clavar la plaqueta que donava la situació de French-den mes sis milles remuntant el curs del riuet. Després, cap a la una del migdia, tornaren a agafar la vora esquerra. Tot fent camí, Doniphan matà una parella d’ànecs salvatges i una altra de becades que voleiaven per la superfície del riu i, cap allà les quatre, al moment en què el dia s’enfosquia, arribaren tots junts a la caverna. Gordon fou posat en coneixement o; d’allò que havia passat i com que hi havia tantes foques que freqüentaven Sloughi-bay, anirien a caçar-les tan bon punt el temps millorés.

De fet, l’estació dolenta acabaria aviat. Durant la darrera setmana d’agost i la primera setmana de setembre el vent de mar tornà a dominar. Fortes ventades portaren un aixecament molt ràpid de la temperatura. La neu no tardà en dissoldre’s i la superfície del llac es rompé amb un soroll ensordidor. Els trossos de gel que no es fongueren al mateix lloc on es trobaven s’amuntegaren al corrent del riu, apilo-g tant-se de tal manera que es formà un embolic que no s’aclarí del tot fins al 10 de setembre.

Així s’havia escolat aquest hivern. Gràcies a les precaucions preses, la petita colònia no havia patit massa. Tots havien mantingut en bona salut i, seguit els estudis amb tot zel, Gordon no hagué de lluitar contra recalcitrants.

Un dia, no obstant, havia hagut de castigar Dole, la conducta del qual necessitava una punició exemplar. Moltes vegades, aquell tossudet havia refusat de fer els seus deures Gordon l’havia renyat, sense que ell n’hi fes cas. Si no fou condemnat a pa i aigua —cosa que no entra al sistema de les escoles anglo-saxones— fou condemnat a rebre el fuet.

Com ja hem dit, els joves anglesos no senten la repugnància que joves d’altres nacionalitats sentirien sens cap dubte per aquesta mena de càstig. Briant, nogensmenys, hauria protestat contra aquesta manera de castigar si no hagués hagut de respectar les decisions de Gordon. Per altra banda, allò que per a un alumne francès o altre, seria vergonyós, per a un d’anglès el que seria vergonyós fora demostrar por d’una correcció corporal.

Dole, doncs, rebé uns quants cops de verga que li aplicà Wilcox, designat per sort per a aquestes funcions d’executor públic, i fou un exemple tan gran, que el cas no es reproduí

El 10 de setembre feia sis mesos que l’Sloughi s’havia perdut entre els esculls de Filla Chairman.





XIV


Darreres regolfades de l’hivern. — El carro. — Retorn de la primavera. — Service i el seu nandú. — Preparatius d’una expedició al nord. — Els caus . — Stop-river. — Fauna i flora. — L’extrem de Family-lake. — Sandy-desert.



Amb la bona estació que s’anunciava, els joves colons podrien posar en pràctica alguns dels projectes concebuts durant els llargs mesos d’inactivitat de l’hivern.

Era ben evident que en direcció oest no hi havia terra veïna. ¿Era el mateix en direcció nord; sud i est era el mateix?, i, per altra banda, ¿aquesta illa formava part d’un grup del Pacífic? Sens dubte, si ens referim al mapa de François Baudoin. Nogensmenys, podien haver-hi terres per aquells paratges, encara que el nàufrag no les hagués distingit, per la raó que no disposava de cap mena d’allargavistes i que des de dalt d’Auckland-hill amb prou feines si la vista abraçava un horitzó d’algunes milles. Aquells nois, més ben armats per a observar l’alta mar, ¿descobririen potser allò que el supervivent del Duquay-Trouin no havia tingut la possibilitat d’entreveure?

Donada la seva configuració, l’illa Chairman no mesurava les d’unes dotze milles en la seva part central, a l’est de French-den. Contràriament a Sloughi-bay, essent el litoral refilat, convindria portar els reconeixements en aquella direcció.

Però, abans de visitar les diverses regions de l’illa, es tractava d’explorar el territori comprès entre Auckland-hill, Family-lake i Traps-woods. Quins eren els seus recursos? El territori, era ric d’arbres o arbrets dels quals es pogués treure profit? Per saber-ho, fou decidida una excursió i fixada pels primers dies de novembre.

De totes maneres si, astronòmicament, la primavera anava a començar, Filla Chairman, situada a una latitud bastant alta, encara no en notava la influència. El mes de setembre i la meitat d’octubre foren marcats per temps molt dolents. Hi hagueren encara freds molt vius, que no aguantaren massa, car els aires del vent esdevingueren extremadament variables. Durant aquest període de l’equinocci, es manifestaren torbacions atmosfèriques amb una violència no igualada; semblants a aquelles que s’havien endut l’Sloughi a través del Pacífic. Sota els cops redoblats de les borrasques semblava que el massís d’Auckland-hill tremia tot sencer, quan la ràfega del sud, rasant la regió de South-moors, que no li; oposava cap obstacle, portava les glacials intempèries de la mar antàrtica.

Era un treball inoït quan calia tancar l’entrada a French-den a les ràfegues de vent. Vint vegades, enfonsà la portat que donava accés a Store-room i penetrà pel corredor fins al hall. En aquestes condicions es va sofrir més que a l’època; dels freds intensos que havien fet baixar la columna termomètrica a trenta graus per sota del zero centígrad. I no eren solament les ràfegues, eren la pluja i la calamarsa contra les quals calia lluitar.

Per comble d’enuig, el bestiar semblava que havia desaparegut, com si hagués anat a cercar refugi a les parts de Filla menys exposades als cops de l’equinocci i, el mateix, els peixos, probablement esfereïts per l’agitació de les aigües que roncaven tot al llarg de les vores del llac.

Mentrestant, a French-den no estaven sense fer res. Com sigui que la taula no podia ja servir de vehicle, per tal com la capa de neu dura havia desaparegut, Baxter va cercar els medis de fabricar un aparell apropiat per al transport dels objectes pesants.

Amb aquest pensament, va tenir la idea d’emprar dues rodes d’igual diàmetre que pertanyien al cabrestant del schooner. Aquest treball no es féu sense una sèrie de tempteigs que un home de l’ofici s’hauria estalviat. Aquestes rodes eren dentades i després d’haver provat de trencar-ne dents, Baxter resolgué omplir els intervals amb trossos fusta ben premuts encerclats, després, amb una banda metàl·lica. Les dues rodes ajuntades amb una barra de ferro es muntà una sòlida base de planxes damunt d’aquest eix. Vehicle ben rudimentari! Però, tal com era, havia de donar i donà grans serveis. No cal dir que, a manca de cavall, de mula o d’ase, serien els més forts de la colònia els que s’ensellarien al dit vehicle.

Ah, si arribessin a apoderar-se de quadrúpedes, que podrien domesticar, quantes fatigues no els serien estalviades!

Perquè l’illa Chairman, a part d’alguns animals carnissers dels quals s’havien trobat les restes o el rastre, semblava més rica en volàtils que en rumiants. I, encara, si s’havia de jutjar per l’estruç de Service, podien esperar que es doblegarien als deures de la domesticitat?

En efecte, el nandú no havia perdut res del seu caràcter salvatge. No deixava que se li acostessin, sense defensar-se amb el bec i les potes; mirava de trencar els lligams que el mantenien fermat i, si ho hagués assolit, ben prompte l’haurien perdut de vista sota els arbres de Traps-woods.

Service, però, no perdia l’esperança. Havia donat el nom de Brausewind a l’estruç com, ho havia fet per al seu mestre Jack del Robinson suís. Ell prou posava el seu més gran amor propi per a domar l’esquerp animal, però, bons o dolents, els tractes no hi farien res.

—I no obstant —va dir un dia, referint-se a la novel·la de Wyss que no es cansava de llegir i de rellegir—. Jack va arribar a fer del seu estruç una montura ràpida!

—És veritat —li digué Gordon—. Però, entre el teu heroi i tu, Service, hi ha la mateixa diferència que entre el seu estruç i el teu!

—Quina, Gordon?

—Senzillament, la diferència que separa la realitat de la imaginació.

—Què importa? —replicà Service—. Acabaré domant el meu estruç… o ja veurem!

—Paraula! —respongué Gordon rient—. M’estranyaria encara menys de sentir com et responia que de veure com t’obeeix!

A despit de les bromes dels seus companys, Service estava decidit a muntar el seu nandú, tan aviat com el temps to permetés. I, imitant el seu tipus novel·lesc imaginari, li féu una mena de bast amb un tros de vela i un caputxó amb tapa-ulls mòbil. El Jack de la novel·la, no dirigia la seva bèstia segons si li movia el tapa-ulls del cantó o l’altre? I, per què el que havia fet aquell xicot, no ho podria fer ell? També fer un collar que va poder posar al coll de l’animal, el qual hauria prescindit ben bé d’aquest ornament. El caputxó fou impossible de posar-s’hi al cap.

Així passaven els dies en treballs d’ordenació interior que farien French-den més confortable. Era la millor manera d’ocupar les hores que no podien emprar-se al defora, sense retallar-me cap d’aquelles que havien d’ésser consagrades a l’estudi.

D’altra banda, l’equinocci ja tocava a la seva fi; el sol, agafava força i el cel s’asserenava. Eren a mig octubre. El, terra comunicava la seva calor als arbrissons i als acores, que es preparaven per rebrotar. Ara, ja es podia sortir de «casa» durant dies sencers. Els vestits calents, pantalons gruixuts, samarretes o jaquetes de llana, havien estat espolsegats, reparats, plegats i tancats curosament als baguls, després d’haver estat etiquetats per Gordon. Els xicots, sentint-se mes còmodes amb vestits més lleugers, havien saludat amb joia, el retorn de la bona estació. A més, hi havia aquella esperança que no els abandonava mai, de fer algun descobriment que pogués modificar llur situació. Durant l’estiu, no podia ésser que un vaixell visités aquells paratges? I si passava a les envistes de l’illa Chairman, per què no hi faria terra si s’adonava de la bandera que flotava a la cresta d’Auckland-hill?

Durant la segona quinzena d’octubre, es feren diverses excursions en un radi de dues milles al voltant de French-den. Només hi anaren els caçadors. Es va notar en el menjar tot i que Gordon havia fet les més fortes recomanacions per tal d’estalviar plom i pólvora. Wilcox, parava llaços amb els quals va capturar algunes parelles de tinamús i d’avutardes i, alguna vegada, llebres maras que s’assemblen a l ’agutí. Freqüentment, durant el dia, es visitaven aquests paranys, car els xacals no deixaven d’avançar-se, moltes vegades, destruint-los la caça. Feia enrabiar treballar a profit dels animals carnissers; si es presentava l’ocasió no els perdonaven pas. Agafaren unes quantes preses a les antigues fosses que havien estat reparades i a les noves, preparades al llindar del bosc Es van tornar a veure rastres de feres, però no hi va haver ocasió de refusar els seus atacs contra els quals s’estava sempre alerta.

Doniphan també va matar algun d’aquells pécaris i guaculis —senglars i cérvols de talla petita—, la carn dels quals era saborosa. Amb referència als nandús, a ningú li va saber greu de no poder atrapar-los. El poc èxit de Service en la domesticació no era per a encoratjar.

I això es va veure ben clarament quan, la matinada del 26, el tossut xicot volgué muntar el seu estruç al qual havia posat el bast, no sense que li costés força.

Tots s havien reunit a Sport-terrace per tal d’assistir a aquesta interessant experiència. Els petits miraven el seu company amb un cert sentiment d’enveja, barrejat amb un xic d’inquietud. Arribat el moment decisiu, estigueren a punt de demanar a Service que els deixés muntar a la gropa. Els grans arronsaven les espatlles. Gordon havia volgut dissuadir Service de fer aquella prova que li semblava perillosa; però, aquest, s hi obstinà i resolgueren deixar-lo fer.

Mentre Garnett i Baxter aguantaven l’animal, els ulls del qual eren tapats per les ulleres del caputxó, Service, després d’algunes temptatives infructuoses, va assolir de pujar-li a coll-i-be. I amb una veu només mig tranquil·litzadora, cridà:

—Deixeu-lo!

El nandú, privat de 1 us dels ulls, d’antuvi remangué immòbil, retingut pel jove que l’estrenyia, amb força, entre les Seves cames. Però, tan aviat com les ulleres s’aixecaren per mitjà de la corda que servia, ensems, de regnes, féu un bot prodigiós i sortí corrent en direcció del bosc.

Service no dominava la seva fogosa montura, que fugia amb la rapidesa d’una fletxa. Inútilment procurava d’aturar-lo tapant-li de nou els ulls. Amb un cop de cap es va treure el caputxó que lliscà coll avall, coll al qual Service s’aferrava amb els dos braços. A la poca estona, una violenta estrebada desensellà el poc sòlid cavaller, que va caure al moment en que la bèstia anava a desaparèixer sota els arbres de Traps-woods. Els companys de Service hi corregueren; quan hi arribaren l’estruç ja era fora de vista.

Per sort, havent rodolat damunt d’herba tova, Service no es va fer cap mal.

Bèstia ximple, més que bèstia ximple! —va cridar tot confós—. Ah, si et torno a agafar!

—No l’agafaràs pas —respongué Doniphan, que es complaïa rient-se del seu amic.

Decididament —digué Webb—, el teu amic Jack era millor cavaller que tu.

—És que no estava prou domesticat —respongué Service.

I no podia estar-ho! —respongué Gordon—. Aconsola’t, no hauries pogut fer res d’aquesta bèstia, i no oblidis que a la novel·la de Wyss, n’hi ha per a prendre i per a deixar.

Heus ací com va finar l’aventura, i els petits no hagueren de penedir-se de no haver muntat l’estruç.

Els primers dies de novembre, el temps va semblar favorable per a una expedició d’una certa durada, l’objectiu de la qual seria reconèixer la riba occidental de Family-lake fins a la seva punta nord. El cel era pur, la calor molt suportable encara i no seria cap imprudència passar algunes nits a Paire lliure. Es feren, doncs, els corresponents preparatius.

Els caçadors de la colònia havien de prendre-hi part i, aquesta vegada, a Gordon li va semblar bé afegir-s’hi. Els altres companys que es quedaren a «casa» restaven a les ordres i guàrdia de Briant i de Garnett. Més tard, abans que s’acabés la bona estació, el mateix Briant emprendria una altra excursió amb el fi de visitar la part inferior del llac, ja; sigui resseguint les ribes amb la iola, ja sigui travessant-lo, car, segons el mapa, no mesurava més de quatre a cinc milles; a l’altura de French-den.

Convingudes així les coses, el matí del 5 de novembre, Gordon, Doniphan, Baxter, Wilcox, Webb, Cross i Service se n’anaren després d’haver-se acomiadat dels seus companys.

A French-den, no es canviaria res de la vida habitual. A fora de les hores consagrades a l’estudi, Iverson, Jenkins, Dole i Costar continuarien, com de costum, pescant a les;; aigües del llac i del riuet, cosa que constituïa la seva diversió favorita. No penseu pas que, perquè Mokó no acompanyés els expedicionaris aquests tindrien una cuina dolenta! No i comptaven amb Service? I, al més sovint, ¿no ajudava el grumet en les seves operacions culinàries? Per això havia fet valer els seus talents per tal d’acompanyar l’expedició. Qui sap si no esperava tornar a trobar el seu estruç?

Gordon, Doniphan i Wilcox, anaven armats amb fusells; portaven, a més, revòlvers al cinyell, ganivets de cacera i dues petites destrals completaven llur equip. Tant com fos possible, no havien de fer servir la pólvora i el plom més que per a defensar-se si eren atacats, o per a abatre el bestiar en el cas que no fos possible agafar-lo d’una manera menys costosa. El llaç i les boles, degudament apartats, les va agafar Baxter que s’hi havia entrenat darrerament. Un xicot poc atabalador aquest Baxter, però, veritablement, molt destre i que havia esdevingut hàbil, en poc temps, per a servir-se d’aquells ginys. És veritat que fins aleshores només s’havia exercitat amb objectes immòbils i no hi havia res que provés que reeixiria contra un animal que fugis cames ajudeu-me. Ja es veuria, al moment degut.

Gordon també havia tingut la idea d’endur-se’n l ’Halkett-boat, bot de cautxú, que era molt portàtil, perquè es plegava com una maleta i no pesava més que unes deu lliures. El mapa indicava, en efecte, dos corrents d’aigua tributaris del llac i amb el bot els podrien franquejar si no podia ésser a gual.

Segons el mapa de Baudoin, del qual Gordon se n’havia endut una còpia, per tal de consultar-la o de comprovar-la, segons el cas, la riba occidental de Family-lake es desenvolupa en una llargada d’unes divuit milles, tenint en compte la seva corba. L’exploració, demanaria, doncs, almenys tres dies per anar i tornar si no es sofria cap retard. Gordon i els seus companys, deixaren Traps-woods a la seva esquerra i caminaren amb un bon pas pel terreny sorrenc de la riba. Fann, sanava al davant de la colla.

Dues milles més enllà, ja havien anat més lluny de la ¿distància a la qual, fins aleshores, s’havien mantingut les excursions des de la seva instal·lació a French-den.

En aquell indret, creixien unes herbes altes, agrupades per mates entre les quals, els més alts dels nois desapareixien fins al cap.

La marxa fou retardada un xic, però no hagueren de penedir-se’n, car Fann s’aturà en sec davant l’entrada d’un dels caus que foradaven el terra. Evidentment, Fann havia sentit algun animal que seria fàcil de matar al seu cau. Ja Doniphan s’aprestava a apuntar el fusell, quan Gordon l’aturà, dient:

—Estalvia la pólvora, Doniphan, per favor, estalvia la pólvora.

—Qui sap, Gordon, si el nostre esmorzar no és allí dins —digué Doniphan assenyalant el cau.

—I també el nostre dinar! …—Afegí Service que acabava d’abocar-se cap al forat del cau.

—Si hi són, prou que els sabrem fer sortir, sense que ens costi ni un gram de plom —respongué Wilcox.

—Com? —va preguntar Webb.

—Fumant el cau, com si fos un cau de conills o de guineus!

Entre les mates de les herbes altes, el terra era recobert d’herbes seques que Wilcox encengué a l’entrada mateixa del cau. Un minut després en sortien una dotzena de rosegadors, mig asfixiats. Service i Webb, n’abateren alguns a cops de destral, mentre que Fann n’estrangulava tres més de tres mossegades.

—Ja tenim un bon rostit! —digué Gordon.

—I jo me n’encarrego —digué Service, que tenia pressa per a acomplir les seves funcions de cuiner. De seguida, si ho voleu!

—A la primera parada —respongué Gordon.

Calgué una bona mitja hora per a sortir d’aquell bosc en miniatura de les altes herbes. Més enllà, tornà a comparèixer la platja, accidentada amb llargues línies de dunes duna, sorra extremadament fina que s’alçava a la menor bufada.

Des d’aquella altura, al darrera d’Auckland-hill s’allunyava ja més de dues milles cap a l’oest. Això s explicava per la direcció que el penya-segat prenia obliquant des de French-den fins a Sloughi-bay. Tota aquesta banda de l’illa era tapada pel bosc espès que Briant i els seus companys havien travessat quan la seva primera expedició al llac i era regada pel rierol al qual havia estat donat el nom de Dike-creek.

Tal com ho indicava el mapa, aquell creek corria cap al llac. Fou, justament, a la desembocadura d’aquest rierol on, cap a les onze, arribaren els joves, després d’haver fet sis milles des de la seva sortida.

Feren una parada en aquest indret al peu d’un pi superb. Un foc de llenya seca s’encengué entre dues pedres grosses. Alguns instants més tard, dos dels tucutucus, pelats i netejats per Service, es rostien davant d’una flama brillant. Es inútil dir que, mentre Fann ajupit davant del foc ensumava aquella bona olor de carn de caça, el jove cuiner tema cura que el seu rostit fos girat i regirat a punt.

S’esmorzà de bona gana, sense haver de plànyer-se massís de la primera prova culinària de Service. Amb els tucutucus n’hi hagué prou i no calgué tocar les provisions de les motxilles, llevat de la galeta que feia de pa. I, encara, el van estalviar car la carn no mancava, d’aquelles plantes aromàtiques de què es segaires.

Fet això, es passà el creek i com que pogué esser passat a gual, no hi hagué ocasió d’emprar el canot de cautxú, cosa que els hauria fet perdre més de temps.

La riba del llac, anava tornant-se a poc a poc fangosa i els obliga a tornar al llindar del bosc, esperant dormir-se de nou cap a l’est quan l’estat del sòl ho permetés Sempre les mateixes espècies, alzines, roures, bedolls, pins de diferents menes. Un gran nombre d’ocells encantadors voleiaven per les branques, bac-negres de cresta vermella, empassamosques de barret blanc, reietons, passarells que xiuxiuejaven per sota el fullatge, mentre que els pinsans, les aloses i les menes cantaven o xiulaven desesperadament. Molt lluny i enlaire, planejaven còndors, urubús i algunes parelles d’aquelles caracaras, àligues voraces que freqüenten, normalment gels paratges d’Amèrica del Sud.

Segurament que fou en record de Robinson Crusoe que li sabé greu a Service que la família dels papagais no estés representada dintre de la ornitologia de l’illa. Si no havia pogut domar un estruç, potser un d’aquests ocells xerraires s’hauria mostrat menys rebel? El cas és que no en va veure mai un.

Abundaven les maras, els pitxis i altres menes de volàtils semblants als galls de bruguerar o salvatges. Gordon no porgue refusar a Doniphan el plaer de tirar a un pécari de talla mitjana que serviria per al dinar de l’endemà si no servia per al sopar del vespre.

D’altra banda no fou necessari enfilar camí per sota dels arbres on hauria estat més penós de caminar N’hi havia prou resseguint el llindar i fou allò que feren fins a les cinc de la tarda. El segon curs d’aigua, aleshores, els barrava el pas.

Era un dels sobreeixidors del llac i anava a llançar-se al Pacific, mes enllà de Sloughi-bay, després d’haver contornejat el nord d’Auckland-hill.

Gordon, resolgué d’aturar-se en aquest indret. Portar dotze milles a les cames ja era prou per a una jornada. Tot esperant, va semblar oportú donar un nom a aquest curs d’aigua i, tota vegada que acabaven de fer alto a les seves vores fou nomenat Stop-river (riu de la parada).

El campament fou establert sota els primers arbres del marge. Havent guardat els galls salvatges per l’endemà, els tucutucus formaren el plat fort i, encara aquesta vegada. Service va fer honor a les seves funcions. Per altra banda, hi havia més gana de dormir que de menjar i si les boques s’obrien per la gana, els ulls es tancaven per la son. Encengueren, doncs, un gran foc, davant del qual s’estengueren després d’haver-se enrotllat a les seves mantes. La viva lluentor d’aquesta fogaina, alimentada alternativament per Doniphan i Wilcox que feren la vetlla, bastaria per mantenir les feres a distància.

No hi hagué cap alerta i, de bon matí, tots estaven a punt per a tornar a posar-se en camí.

No n’hi havia prou d’haver batejat un riu; calia passar-lo i com que no trobaren gual, varen desplegar l ’halkett-boat. Aquest petit bot no podia transportar més que una persona cada vegada; per tant, hagué de fer set vegades la travessia de la riba esquerra a la riba dreta de Stop-river, cosa que va exigir més d’una hora. No importava, car gràcies a això ni les provisions ni les municions no es mullaren.

Com que Fann no tenia por de mullar-se les potes, s’hi va llançar i nedant, amb uns quants salts, hagué passat d’un costat a l’altre. El terreny ja no era de maresme; Gordon obliqua de manera que tornessin cap a la vora del llac, a la qual arribaren abans de les deu. Després d’un esmorzar, base de rostit de pécari, prengueren la direcció nord.

Res no els indicava, encara, que l’extremitat del llac fos propera i l’horitzó de l’est seguia circumscrit per una línia circular de cel i d’aigua, quan, cap a migdia, Doniphan mirant per l’allargavistes, digué:

—Mireu, l’altra riba!

Tots miraren cap aquell cantó on alguns caps d’arbres començaven a veure’s per damunt de l’aigua.

—No ens aturem —digué Gordon— i mirem d’arribar-hi abans de la nit.

Una plana àrida, ondulada per llargues dunes i sembrada d’algunes mates de joncs i canyars, s’estenia, aleshores, fins a perdre’s de vista vers el nord. A la seva part septentrional semblava que Filla Chairman no oferís més que amples espais sorrencs que feien contrast amb els boscos verdejant’ del centre. Gordon, pogué donar-los, molt justament, el r a de Sandy-desert (desert de sorra).

Cap a les tres, la riba oposada, que s’arrodonia a menys de dues milles al nord-est, aparegué clarament. Aquesta regió semblava abandonada de tota criatura vivent, llevat d’ocells marins, cormorans, petrells i altres palmípedes que volaven per les roques del litoral.

Si l’Sloughi hagués abordat aquests paratges, els joves nàufrags, veient una terra tan deserta i tan estèril, s’haurien cregut privats de tot recurs! Debades haurien cercat enmig d’aquest desert l’equivalent de llur confortable habitacle de French-den! Quan els hauria mancat el refugi del schooner, no haurien sabut on abrigar-se!

¿Calia, ara, anar més endavant en aquesta direcció i reconèixer enterament aquell tros d’illa que semblava inhabitable? ¿No valdria més ajornar per a una segona exploració el coneixement de la riba dreta del llac on altres boscos podien oferir noves riqueses? Sí, sens dubte! D’altra banda, el continent americà devia trobar-se pels paratges de l’est, en el cas que l’illa Chairman en fos veïna.

Proposat per Doniphan, resolgueren arribar fins a la extremitat del llac, que no devia ésser gaire lluny, car la doble corba de les seves ribes es pronunciava cada vegada més.

Això és el que feren i, en caure la nit, s’aturaren davant d’una petita cala excavada a l’angle nord de Family-lake.

En aquest indret no hi havia ni un sol arbre, ni amuntegaments herbosos de molses o líquens ressecats. Per manca de combustible calgué que s’acontentessin de les provisions que duien als sacs de viatge i, a manca d’abrigall, de la catifa de sorra damunt de la qual estengueren les mantes.

Durant aquella segona nit, res no vingué a torbar el silenci de Sandy-desert.





XV


Camí a seguir per al retorn. — Excursió vers l’oest. — Tralca i garrofes. — L’arbre del te. — El torrent de Dike-creek. — Vincunyes. — Nit torbada. — Guanacs. — Traça de Baxter llançant el llaç. — Retorn a French-den.



A dues-centes passes de la cala s’aixecava una duna, alta d’uns cinquanta peus; observatori tot indicat perquè Gordon i els seus companys poguessin prendre una vista més àmplia de la regió.

Tan prompte com hagué sortit el sol, cuitaren a enfilar-se en aquesta duna fins a la seva cresta.

Des d’aquest punt l’allargavistes fou apuntat en direcció nord. Si l’ampli desert sorrenc es perllongava fins al litoral, com ho indicava el mapa, no era possible veure’n l’acaba-ment, car l’horitzó de mar devia trobar-se a més de dotze milles vers el nord i a més de set vers l’est. Va semblar, doncs, innecessari anar més amunt de la part septentrional de l’illa Chairman.

—Així —va dir Cross—, què farem ara?

—Tornar enrera —respongué Gordon.

—No pas abans d’haver esmorzat —digué Service ràpidament.

’—Para taula! —respongué Webb.

—Si hem de tornar a desfer les nostres passes —féu observar aleshores Doniphan—, no podríem seguir* un altre camí per a tornar a French-den?

—Ho provarem —respongué Gordon.

—I em sembla que la nostra exploració seria completa, i si donàvem la volta a Family-lake per la riba dreta.

—Seria una mica llarg —respongué Gordon—. Segons el mapa, s’haurien de fer trenta o quaranta milles, cosa que 160 ens demanaria quatre o cinc dies, això admetent que no tinguéssim cap obstacle pel camí! Els d’allà baix s’inquietarien i més val no donar-los aquests mals moments.

—Tanmateix —digué Doniphan— tard o d’hora, caldrà reconèixer aquesta banda de l’illa.

—No hi ha cap dubte —digué Gordon—, i ja compto organitzar una excursió amb aquesta finalitat.

—Però Doniphan té raó —digué Cross—. Ens aniria bé de no tornar pel mateix camí.

—Entesos! —replicà Gordon—. Proposo que seguim la vora del llac fins a Stop-river i, després, anar directament cap a l’espadat, resseguint-ne la base.

—I per què hem de baixar per la riba que ja hem seguit? —demanà Wilcox.

—En efecte, Gordon —afegí Doniphan—, per què no anem pel dret a través d’aquesta plana sorrenca i arribem fins als primers arbres de Traps-woods que no són més que a tres o quatre milles al sud-oest?

—Perquè, de totes maneres, ens veurem forçats a travessar l’Stop-river —respongué Gordon—, i així com ara estem segurs de poder passar per on passàrem ahir, qui ens diu que podríem fer-ho més avall si el riu esdevingués torrencial. Em sembla, doncs, entenimentat de no introduir-nos al bosc fins després d’haver trepitjat la riba esquerra de l ’Stop-river.

—Tu sempre prudent, Gordon —digué Doniphan, no sense un punt d’ironia.

—Mai se n’és massa! —respongué Gordon.

Lliscant pel talús de la duna, tornaren al lloc de la parada; rosegaren un tros de galeta i de carn rostida freda, enrotllaren les mantes i, amb bon pas, continuaren pel camí de la vetlla.

El cel era magnífic. Una brisa lleugera arrissava amb prou feines les aigües del llac. Podia comptar-se que faria un bon dia. Gordon, només demanava que el temps es mantingués bo durant les trenta-sis hores a venir, car comptava atènyer French-den a la vesprada de l’endemà.

De les sis del matí fins a les onze, feren, sense cansament, les nou milles que separaven la punta del llac de Stop-river. Cap incident pel camí, si no és que pels volts del riuet, Doniphan abaté dues superbes avutardes de cresta, de plomatge negre barrejat de roig, per sobre, i de blanc per sota que el posà de bon humor; igualment Service que sempre era a punt de plomar, buidar i rostir qualsevol volàtil. És allò que va fer una hora més tard, quan els seus companys i ell hagueren travessat el curs d’aigua amb l’halkett-boat.

—Ja som dintre del bosc —digué Gordon—, i espero que Baxter trobi ocasió de lluïment amb el seu llaç i les seves boles!

—Fins ara no han fet cap meravella —digué Doniphan que tenia en poca estima qualsevol giny de cacera que no fos el fusell o la carrabina.

—Què volies que fessin les meves eines contra ocells? —replicà Baxter.

—Ocell o quadrúpedes, Baxter, no hi tinc cap confiança.

—Jo tampoc —afegí Cross, sempre disposat a sostenir el seu cosí.

—Almenys, espereu que Baxter hagi tingut ocasió de ser vir-se’n abans de pronunciar-vos! —digué Gordon—. Jo estic segur, que donarà un bon cop. Si mai ens arribessin a fe falta les municions, el llaç i les boles no ens mancarien!

—Més aviat mancarien l’objectiu… —contestà aquell noi incorregible.

—Ja ho veurem —replicà Gordon—, i, mentrestant, dinen.

Els preparatius demanaren un poc de temps, puix que Service volia que la seva avutarda estigués rostida a pum. Si aquell volàtil satisfé l’apetit d’aquells joves estómacs és que era d’un bon tamany. Aquestes avutardes que pesen una trentena de lliures i mesuren prop de tres peus del bec a la cua, es compten entre les mostres més grans de la família de les gallinàcies. Aquesta fou devorada fins al darrer bocí i fins al darrer os, car Fann, a qui li va tocar la carcanada, no en deixà pas més que els seus amos.

Acabat el dinar, els xicots penetraren en aquesta part, en-cara desconeguda, de Traps-woods que l ’Stop-river travessava abans de llançar-se al Pacífic. El mapa indicava que el seu curs s’inclinava vers el nord-oest, donant la volta a l’extrem del penya-segat, i que la seva desembocadura era situada més enllà del promontori de False-Sea-Point. Gordon, doncs, resolgué d’abandonar la riba de Stop-river ja que, si continuaven seguint-la, haurien estat enduts en una direcció oposada a French-den. Allò que ell volia era arribar als primers estreps d’Auckland-hill, per tal de seguir-ne la base tot baixant cap al sud.

Després d’haver-se orientat amb la brúixola, Gordon prengué francament la ruta de l’oest. Els arbres, més espaiats que a la banda sud de Traps-woods, deixaven pas lliure damunt d’un sòl menys embarassat d’herbes i de brossa.

Entre els bedolls i les alzines s’obrien, a cops, petites clarianes on els raigs de sol penetraven a lloure. Flors salvatges barrejaven llurs frescos colors a la verdor dels arbrets i de la catifa d’herba. A diversos llocs, cascalls superbs es balancejaven a les puntes de tiges altes de dos o tres peus. En colliren alguns i Service, Wilcox i Webb n’adornaren llurs jaquetes. Fou aleshores que Gordon féu una útil descoberta.

Els seus coneixements de botànica havien d’aprofitar, en diferents ocasions, a la petita colònia. La seva atenció fou atreta per un arbret de molta tossa, de fulles poc desenvolupades i amb branques arrissades d’espines que duien un fruit petit, rogenc del tamany d’un pèsol.

—Això és la trulca, si no m’erro —cridà—. És un fruit del qual els indígenes en fan un gran ús!

—Si és per a menjar, mengem-ne, ja que no costa res —respongué Service, i abans que Gordon pogués privar-li-ho, Service féu petar dos o tres d’aquells fruits entre les seves dents.

Quina ganyota! Els seus companys acolliren la seva decepció amb un esclat de rialles, mentre ell escopia l’abundosa salivació que l’acidesa d’aquest fruit acabava de provocar a les papil·les de la seva llengua.

—I tu que em deies que això es menjava, Gordon! —digué Service.

—Jo no he dit que això es mengés —replicà Gordon—. Si els indis fan ús d’aquests fruits és per a fabricar un licor que obtenen per la fermentació. Afegiré que aquest licor serà per a nosaltres un recurs preciós, quan la nostra provisió de brandy s’haurà esgotat, a condició d’anar-hi en compte, car puja fàcilment al cap. Emportem-nos-en un sac, d’aquestes ínticas, i en farem la prova a French-den.

El fruit era difícil de collir entremig dels milers d’espines que l’envoltaven, però, pegant cops lleugers a les branques, Baxter i Webb en feren caure a terra gran quantitat amb què es va omplir una de les motxilles i, seguidament, es tornaren posar en camí.

Més lluny, es recolliren algunes tavelles d’un altre arbust, especial de les terres veïnes de Sud-Amèrica. Eren tavelles de garrofa, el fruit de les quals dóna per fermentació un licor molt fort. Aquesta vegada Service s’abstingué de mossegar-les i féu ben fet car si la garrofa sembla ensucrada d’antuvi, la boca resta aviat afectada d’una sequera molt dolorosa i, si no s’hi està acostumat, els grans no poden trencar-se fàcilment amb les dents.

Per fi, una altra descoberta, no menys important, fou feta durant la tarda, un quart de milla abans d’arribar a la base d’Auckland-hill. L’aspecte del bosc havia canviat. Amb l’aire i la calor que arribaven més abundosament a les clarianes, els vegetals es desenvolupaven superbament. A seixanta o vuitanta peus, els arbres desplegaven el seu ample brancam, al dessota del qual xiuxiuejava tot un món d’ocells cridaners. Entre els arbres més bells, es distingia l’alzina antàrtica que conserva el verd tendre de les seves fulles totes les estacions. Una mica menys elevades, però encara magnífiques, creixies per grups algunes magnòlies amb l’escorça de les quals es pot substituir la canyella, cosa que permetria al mestre-cuiner de French-den animar les seves salses.

Fou aleshores quan Gordon reconegué entre tots aquests vegetals el pernettia, l’arbre del te, de la família de les vaccinícies, que es troba fins a les latituds més elevades i, amb les seves fulles, poden fer-se infusions aromàtiques molt saludables.

—Serviran per a reemplaçar la nostra provisió de te! —digué Gordon—. Agafem-ne uns quants manats i, més tard, ja vindrem a collir-ne per a tot l’hivern.

Eren prop de les quatre, quan arribaren a Auckland-hill gairebé al seu extrem nord. Per aquesta banda, encara que semblés menys alt l’espadat que pels voltants de French-den no s’hi hauria pogut pujar puix que la paret s’aixecava verticalment. No importava, ja que només havien de seguir-la tornant cap al riu Zelanda.

Dues milles més lluny, sentiren el murmuri d’un torrent que escumejava a través d’una gorja estreta de l’espadat que fou fàcil de travessar a qual un xic més avall.

—Deu ésser el riu que descobrirem durant la nostra primera expedició al llac —féu observar Doniphan.

—Aquell que la petita calçada de pedres barrava? —demanà Gordon.

—Exactament —respongué Doniphan—, i per això l’anomenàrem Dike-creek.

—Doncs bé, acampem a la seva riba dreta —reprengué Gordon—. Ja són les cinc i com que encara haurem de passar una nit a l’aire lliure, tant se val que la passem a prop d’a-quest creek i a l’abric dels arbres grans. Demà al vespre, tret d’obstacles imprevistos, espero que ja podrem dormir a les nostres lliteres del hall!

Service s’ocupà del sopar, per al qual havia reservat la segona avutarda. Rostit, sempre rostit però no hauria estat just de renyar Service que no podia variar pas gaire el menú.

Durant aquest temps Baxter i Gordon havien entrat al bosc, l’un a la recerca de nous arbustos o de noves plantes, l’altre amb la intenció d’emprar el seu llaó i les seves boles, encara que només fos per a fer callar les brometes de Doniphan.

Havien fet una centena de passes a través del boscam, quan Gordon cridant Baxter amb el gest li mostrà un grup d’animals que s’esbargien per l’herba.

—Cabres? —va dir Baxter en veu baixa.

—Almenys, s’hi assemblen —digué Gordon—. Provem agafar-les.

—Vives?…

—Sí, Baxter, vives. I tenim sort que Doniphan no estigui aquí amb nosaltres car ja n’hauria matat una d’un tret i hauria fet fugir les altres. Acostem-nos-hi a poc a poc, sense fi que ens vegin!

Aquells graciosos animals, en nombre d’una dotzena no s’havien alarmat. Tanmateix, pressentint algun perill, una d’aquestes cabres, segurament la mare, va flairar l’aire i espiava a punt per a desaparèixer amb el seu ramat.

De sobte, es va sentir un xiulet. Les boles acabaven d’es-capar-se de les mans de Baxter que no estava a més d’una Vintena de passes del grup. Llançades destrament i vigososament, les boles s’entortolligaren al voltant d’una d’aquelles Cabres, mentre que les altres desapareixien entre les espessors del bosc.

Gordon i Baxter, es precipitaren vers la cabra que tractava, endebades, de desfer-se de les boles. L’agafaren, la impossibilitaren de fugir i, amb ella, agafaren dos cabrits que l’instint havia retingut al costat de llur mare.

—Hurra! —va cridar Baxter, esclatant d’alegria—, hurra! Però, són cabres?

—No —respongué Gordon—. Més aviat em penso que són vicunyes!

—I donen llet aquestes bèsties?

—Naturalment!

—Vaja, doncs, visquin les vicunyes!

Gordon no s’errava. Les vicunyes s’assemblen realment a les cabres; més llurs potes són llargues, el pèl és curt i fi com la seda, el cap és petit i sense banyes. Aquests animals habiten especialment les pampes d’Amèrica i fins els territoris de l’estret de Magallanes.

Ja us podeu imaginar quina acollida feren a Gordon i a fi Baxter, quan tornaren al campament, l’un d’ells estirant la g vicunya per la corda de les boles i l’altre portant un cabridet a sota de cada braç. Com sigui que la mare encara els nodria, era probable que els podrien criar sense massa esforç. Potser eren el nucli d’un futur ramat que esdevindria molt útil la colònia? No cal dir, que Doniphan es penedia de no ha’ hi anat i l’ocasió que hauria tingut de tirar un bon tret, però com que es tractava d’agafar el bestiar no d’abatre’l, hagué de convenir que les boles valien més que les armes de foc.

Soparen amb molta alegria. La vicunya, lligada a un arbre no refusà de pasturar i els petits feien gambades al seu entorn.

La nit no fou tan tranquil·la com ho havia estat a les planes de Sandy-desert. Aquesta banda del bosc, rebia la visita d’animals més temibles que els xacals. Aquests es reconeixen perquè els seus crits són, alhora, udols i lladrucs. Doncs, cap a les tres de la matinada es va produir una alerta, deguda a veritables bramuls, aquests cop, que ressonaven per allí a la vora. Doniphan, de guàrdia prop del foc amb el fusell a l’abast de la mà no havia volgut, d’antuvi, despertar els seus companys. Però, els bramuls esdevingueren tan violents que? Gordon i els altres es despertaren ells mateixos.

—Què hi ha? —preguntà Wilcox.

—Deu ésser una bandada de feres que roda pels voltants· —digué Doniphan.

—Probablement són pumes o jaguars —digué Gordon.

—Tant se val els uns com els altres!

—No del tot, Doniphan. El puma és menys perillós que el jaguar. Ara que, a colles, són carnissers molt temibles.

—Estem a punt per a rebre’ls —respongué Doniphan.

I es posà a la defensiva, mentre que els seus companys preparaven els revòlvers.

—No tireu sinó a tret segur! —recomanà Gordon—. De totes maneres, em penso que el foc privarà aquestes feres d’acostar-se…

—No són gaire lluny! —digué Cross.

La bandada devia trobar-se ben a prop del campament, si hem de jutjar per la ràbia de Fann que Gordon tenia feina a retenir. Però no lii havia manera de distingir cap mena de forma a través de la fosca del bosc.

Segurament que aquelles bèsties tenien el costum de venir a abeurar-se, de nit, en aquell indret. Havent trobat el lloc ocupat, feien sentir el seu desplaer amb bramuls esfereïdors. ¿No farien més que això i, per tant, no lii hauria lloc de refusar un atac, les conseqüències del qual podrien ésser greus?

De cop, a menys de vint passes, uns punts lluminosos es mogueren en plena ombra. Immediatament ressonà una detonació. Doniphan acabava de disparar un tret, el qual, uns bramuls més violents respongueren. Els seus companys i ell mateix, amb el revòlver a punt, eren disposats a fer foc si les feres es precipitaven damunt del campament.

Baxter, aleshores, agafant un brandó encès el llançà amb força allí on havien aparegut aquells ulls brillants com brases.

Moments després, les feres, una de les quals devia haver estat tocada per Doniphan, se n’havien anat i s’havien perdut per les profunditats de Traps-woods.

—Han fumut el camp! —cridà Cross.

—Bon viatge —afegí Service.

—No tornaran?… —demanà Cross.

—No és probable —digué Gordon—, però vetllem fins a matinada.

Afegiren llenya al foc i la seva viva lluentor fou alimentada fins als primers raigs de l’alba. S’aixecà el campament i els xicots s’endinsaren entre el brossam per tal de veure si algun d’aquells animals no havia estat abatut pel tret.

A unes vint passes, el terra estava impregnat d’un ampla taca de sang. L’animal havia pogut fugir, però hauria estat fàcil de tornar a trobar-lo atiant Fann a la seva busca, si Gordon no hagués considerat inútil d’aventurar-se més profundament dintre el bosc.

No pogué aclarir-se si les havien hagut amb pumes o amb jaguars o amb algun altre tipus de carnisser no menys perillós. En tot cas, l’important era que Gordon i els seus amics n’haguessin sortit sans i estalvis. A les sis del matí, reemprengueren la marxa; no hi havia temps per perdre si volien fer, durant el dia, les nou milles que separaven Dike-creek de French-den.

Service i Webb, s’havien encarregat de les dues vincunyes joves i la mare no es féu pregar per a seguir Baxter que la duia lligada amb una corda. El camí que voltava Auckland-hill era poc variat. A mà esquerra s’estenia una cortina d’arbres, tan aviat disposats en massissos impenetrables, tan aviat s’agrupaven a les vores de les clarianes. A mà dreta, s’alçava una muralla a pic, zigzaguejada de capes de palets encastats dintre el calcari, i l’altura de la qual anava creixent a mesura que obliquava vers el sud.

A les onze, es feu la primera parada per a esmorzar i, aquesta vegada, per tal de no perdre tant de temps, es menjà de les reserves dels sacs i tot seguit es tornaren a posar a caminar.

La marxa era ràpida i semblava que res no vindria a retardar-la, quan vers les tres de la tarda, un altre tret ressoni sota els arbres. Doniphan, Webb i Cross, acompanyats de i Fann, es trobaven aleshores a una centena de passes endavant i els seus companys no podien veure’ls, quan se sentiren aquests crits:

—Atenció, vosaltres, atenció!

Aquests crits tenien per objecte avisar Gordon, Wilcox. Baxter i Service per tal que estiguessin alerta?

Bruscament a través de les herbes, aparegué un animal de gran talla. Baxter, que acabava de preparar el seu llaç, després d’haver-lo fet voltar per damunt del seu cap, el llançà amb força…

El tirà tan bé que el nus escorredís de la llarga corda anà a encotllar-se al coll de l’animal que, debades, assajà de des-fer-se’n. Com que era vigorós, hauria arrossegat Baxter, si Gordon, Wilcox i Service no s’haguessin aferrat a l’extrem de la corda del llaç i l’haguessin afermat donant-li voltes en: un d’aquells arbres.

Gairebé a l’instant, Webb i Cross sortien del bosc, seguits:

de Doniphan que, amb mal humor, digué:

—Maleïda bèstia!… Com he pogut fallar-la?

—En canvi, Baxter no l’ha fallat —respongué Service—; i la tenim viva i ben viva.

—Què importa que sigui viva, si de totes maneres haurem de matar aquest animal —digué Doniphan.

—Matar-lo? —digué Gordon—, matar-lo quan ve tan a punt per a servir-nos de bèstia de tir!

—Això? —digué Service.

—És un guanac —respongué Gordon— i els guanacs fan molta peça als estables de l’Amèrica del Sud!

En el fons, per útil que pogués ésser aquell guanac, Doniphan manifestava el greu que li sabia de no haver-lo tocat, però no en digué res i anà a examinar aquella mostra de la fauna chairmaniana.

Per bé que, en història natural, el guanac estigui classificat a la família dels camells, no s’assembla gens a l’animal d’aquest nom tan escampat per l’Àfrica septentrional. El seu coll esprimatxat, el seu cap afinat, les seves cames llargues i un xic lleugeres, cosa que denota un animal molt àgil, el pèl fosc amb taquetes blanques, no hauria estat inferior als més bells cavalls de raça americana. Ben segur, que podria emprar-se en curses ràpides, si, d’antuvi, el domesticaven i, després, el domaven, com sembla que es fa fàcilment moltes haciendas argentines.

Per altra banda, aquest animal és bastant tímid i ni tan sols provà de deseixir-se del llaç. Tan aviat com. Baxter hagué afluixat el nus escorredor que l’escanyava, li fou fàcil de fer-lo seguir estirant el llaç com una brida.

Decididament aquesta excursió al nord de Family-lake seria profitosa per a la colònia. El guanac, la vicunya i els seus dos petits, la descoberta de l’arbre del te, de les trulcas, del garrofer, tot això mereixeria que fessin una bona acollida a Gordon i, sobretot, a Baxter que, com que no era vanitós com Doniphan, no s’enorgullia dels seus èxits. Gordon estigué molt content de veure que les boles i el llaç havien de rendir molt bons serveis. És veritat que Doniphan era un bon tirador amb el qual calia comptar en certes ocasions; però la seva traça costava sempre alguna càrrega de pólvora i plom. Gordon, doncs, va encoratjar els seus companys per-què s’entrenessin en el maneig d’aquells ginys de cacera que els indis saben emprar amb tant d’avantatge.

Segons el mapa, encara quedaven quatre milles per a arribar a French-den i, per tant, cuitaren per tal d’arribar-hi abans de la nit.

Certament, no eren pas les ganes les que faltaven a Service de muntar el guanac i de fer la seva entrada dalt d’aquell «magnífic corser», però Gordon no ho volgué permetre; valia més esperar que l’animal estigués domat per a servir de montura.

—Em penso que no s’hi refusarà massa —digué—. En el cas, poc probable, que no es volgués deixar muntar, caldrà, almenys, que consenti a arrossegar el nostre carro! Així, doncs, paciència Service i no oblidis la lliçó de l’estruç!

Cap a les sis arribaven a les envistes de French-den.

El petit Costar que estava jugant a Sport-terrace, assenyalà la proximitat de Gordon. Briant i els altres cuitaren d’anar-los a l’encontre i joiosos hurres acolliren el retorn dels exploradors, després d’uns quants dies d’absència.





XVI


Briant intranquil per Jacques. — Construcció de la cleda i del corral. — Sucre d’erable. — Destrucció de les guineus. — Nova expedició a Sloughi-bay. — El carro amb cavall. — Matança de les foques. — Les festes de Nadal. — Hurra per a Briant.



A French-den, tot havia anat bé durant l’absència de Gordon. El cap de la petita colònia no tenia més que lloances per a Briant al qual, els petits, testimoniaven una estimació molt sincera. Si no hagués estat el seu caràcter altívol i gelós, també Doniphan hauria apreciat, en el seu just valor, les qualitats del seu company, però no era així i, gràcies a l’ascendent que tenia sobre Wilcox, Webb i Cross, aquests el sostenien de bona gana quan es tractava de fer oposició al francès, tan diferent pel seu tarannà dels seus companys d’origen anglosaxó.

Briant no volia adonar-se’n. Feia allò que considerava el seu deure, sense captenir-se mai del que pensessin d’ell. El seu més gros maldecap era la inexplicable actitud del seu germà.

Darrerament, encara, Briant havia forçat amb preguntes Jacques, sense obtenir altra resposta que aquesta:

—No, germà, no… no em passa res!

—És que no vols parlar, Jacques? —li havia dit—. No tens raó! Tant per a tu com per a mi seria un descans!… M’he fixat que cada vegada estàs més trist, més seriós!… Apa, home! Jo sóc el teu germà gran!… ¿No tinc dret a conèixer la causa de la teva pena?… Què t’has de reprotxar?

—Germà!… —havia respost finalment Jacques, com si no hagués pogut resistir algun secret penediment—. ¿Què he fet?… Tu, potser em perdonaries… però, i els altres?…

—Els altres?… Els altres?… Què vols dir Jacques? —digué Briant.

Unes llàgrimes havien sortit dels ulls d’aquell noi, però, malgrat la insistència del seu germà, no havia afegit més que això:

—Més endavant, ho sabràs… més endavant…

Després d’aquesta resposta es pot comprendre la inquietud de Briant. ¿Què hi havia de tan greu en el passat de Jacques? És el que volia saber a qualsevol preu. Tan aviat com Gordon fou de retorn, li parlà d’aquella mitja confessió arrencada al seu germà, pregant-li que volgués intervenir en aquesta qüestió.

—De què serviria —respongué entenimentadament Gordon—. Més val que Jacques actuï per ell mateix. Referent al que hagi fet… segurament es tracta d’algun petit pecat del qual ell n’exagera la importància!… Esperem que s’expliqui ell mateix!

Des de l’endemà, 9 de novembre, els petits colons s’havien posat a la feina. El treball a fer no mancava. D’antuvi, calgué fer atenció a les reclamacions de Mokó, car el rebost començava a buidar-se-li, malgrat que les trampes i els llaços haguessin funcionat diverses vegades. En realitat, era el gran bestiar el que feia falta. Així doncs, es veié la necessitat de construir paranys prou sòlids per tal que les vicunyes, els pécaris i els guaculis s’hi deixessin agafar, sense que la captura costés ni un gra de pólvora ni un gra de plom.

Els grans consagraren tot el mes de novembre a treballs d’aquesta naturalesa; mes de maig a les latituds de l’hemisferi septentrional.

Des de la seva arribada, la vicunya i els seus dos petits, vi així com el guanac havien estat instal·lats provisionalment sota els arbres més propers de French-den. Fermats, amb llargues cordes podien moure’s dintre un cert radi. Amb això n’hi hauria prou durant l’estació dels dies llargs, però’ abans que no vingués l’hivern, s’imposava construir un abrigall més convenient. Com a conseqüència, Gordon va decidir que un corral i una cleda, protegits per altes estacades serien immediatament disposats al peu d’Auckland-hill pel cantó del llac, una mica enllà de la porta del hall.

Es posaren a la feina i un veritable taller s’organitzà sota la direcció de Baxter. Feia goig veure aquells minyons plens de zel, manejar més o menys destrament les eines que havien trobat al bagul del fuster del schooner; els uns la serra, els altres la destral o l’aixa. Si alguna vegada esguerraven la feina, no s’enfadaven. Arbres de mig tamany tallats de socarrel i ben desembrancats serviren per als peus drets necessaris per a la tanca d’un espai prou gran perquè una dotzena d’animals hi poguessin viure àmpliament. Aquests troncs, profundament clavats a terra i relligats entre ells per altres travessers, eren prou forts per a resistir totes les temptatives d’animals malfactors que provessin d’esboldregar-les o de franquejar-les.

El corral fou construït amb les planxes de folre del schooner, cosa que va evitar als joves fusters el treball d’esmicolar els arbres fent-ne taulons, treball que hauria estat molt difícil en les seves condicions. El sostre fou cobert amb velam enquitranat per a defensar-se bé dels xàfecs. Una llitera espessa que seria freqüentment renovada, una alimentació a base d’herba fresca, de molsa i de fullam, de tot el qual se’n faria àmplia provisió, no exigeix altra cosa per tal que els animals domèstics es mantinguessin en bon estat. Garnett i Service, més particularment encarregats de la conservació i cura d’aquesta cleda, es veieren ben aviat recompensats per la domesticació, notòria de dia a dia, de la vicunya i del guanac.

Ultra els dits, la cleda no tardà gaire a rebre nous hostes. D’antuvi, fou un segon guanac que havia caigut en una de les trampes del bosc; després una parella de vicunyes, mascle i femella, caçades per Baxter amb l’ajuda de Wilcox qui començava, també, a ésser destre amb les boles. Fins i tot un nandú que Fann guanyà corrent, però aviat es va veure que passaria com amb el primer. Malgrat la bona voluntat de Service, que s’hi tornà a entestar, no se’n pogué treure cap partit.

No cal dir que fins que la cleda no fou acabada i coberta, el guanac i la vicunya entraven cada nit a Store-room. Udols de xacals, roncs de guineus, bramuls de feres, esclataven massa a prop de French-den perquè fos prudent de deixar aquestes bèsties al ras.

No obstant això, mentre Garnett i Service s’ocupaven més especialment de l’entreteniment dels animals, Wilcox i alguns dels seus companys no paraven de preparar paranys i llaços que anaven a visitar cada dia. També hi havia feina per als dos petits, Iverson i Jenkins. Les avutardes, les gallines-faisà, les pintades i els tinamús, necessitaven un corral que Gordon féu arranjar en un racó de la cleda i toca a aquests petits la feina de cuidar-se’n, cosa que feren amb molt de zel.

Ja es veu que ara, Mokó, tenia a la seva disposició no solament la llet de les vicunyes sinó, també els ous del bestiar de plomes i hauria preparat, més d’una vegada, alguns postres a la seva manera, si Gordon no li hagués recomanat d’estalviar el sucre. Només els diumenges i algunes festes apareixien a taula les postres extraordinàries de les quals Dole i Costar es regalaven a plena boca.

Tanmateix, si no era possible fabricar sucre, no es podria trobar una matèria que el substituís? Service, amb els seus Robinsons a la mà, sostenia que només calia cercar-ho. Gordon, doncs, cercà i acabà per descobrir, entremig dels matorrals de Traps-woods, un grup d’arbres que, tres mesos més tard, als primers dies de la tardor, es cobririen un fullam d’un color de porpra del millor efecte.

—Són erables —digué— arbres de sucre!

—De sucre per a menjar? —digué Costar.

—No, golafre —respongué Gordon—, volia dir arbres del sucre. Amaga la llengua que no els lleparàs…

Era una de les més importants descobertes que haguessin fet des de la seva instal·lació a French-den. Practicant una incisió als troncs d’aquests erables, Gordon obtingué un líquid, produït per la condensació i aquesta saba, solidificant-se, donava una matèria ensucrada. Ni que fos inferior en qualitats sacaríferes als sucs de canya o de remolatxa, aquesta substància no deixava d’ésser preciosa per a les necessitats del rebost i, en tot cas, millor que els productes similars trets del badoll a la primavera.

Tenint el sucre, no varen tardar a tenir el licor. Sota els consells de Gordon, Mokó provà el tractament per fermentació dels grans de trulca i de garrofa. Després d’haver-los esclafat en una cubeta mitjançant un pesant piló de fusta, aquests grans donaren un líquid alcohòlic amb un gust que hauria bastat per a endolcir les begudes calentes, si els hagués mancat el sucre d’erable. En quant a les fulles collides a 1 arbre del te, tots convingueren que valien gairebé tant com dolorosa planta xinesa. Cada vegada que sortien d’excursió, els exploradors no deixaven mai de fer-ne abundosa collita.

En una paraula, l’illa Chairman, si no procurava als seus habitants allò que era superflu, almenys els donava allò que era necessari. Mancaven, però, els llegums, cosa que es trobava a faltar. Hagueren d’acontentar-se de les conserves de Legums, de les quals els quedaven un centenar de llaunes que Gordon feia estalviar tant com era possible. Briant havia assajat de cultivar els nyames que es trobaven a l’illa en estat salvatge i dels quals el nàufrag francès n’havia plantat uns quants brots al peu de l’espadat. Inútil temptativa. No hem oblidat, però, que l’api creixia abundosament per les vores de Family-lake i no havent-hi motiu per a estalviar-lo, prenia el lloc de les verdures fresques, amb un cert avantatge.

Les teles de xarxa esteses durant l’hivern a la riba esquerra del riuet, havien estat transformades en xarxes de caça en tornar el bon temps. Entre altres volàtils, s’hi agafaren unes perdius petites i oques marines que venien, segurament de les terres situades més enllà de l’illa.

Doniphan hauria volgut explorar l’àmplia regió dels South-moors a 1 altre costat del riu Zelanda, però hauria estat perillós d’aventurar-se a través d’aquells aiguamolls recoberts en gran proporció per les aigües del llac, barrejades amb les de la mar a l’època de les crescudes.

Wilcox i Webb, capturaren un cert nombre d’agutís, grossos com llebres. La seva carn, blanquinosa, és entremig de la de conill i la de porc. Hauria estat difícil, fins i tot per a Fann, d’agafar aquests animals a la carrera. De totes maneres quan eren al cau, n’hi havia prou xiulant lleugerament per atreure’ls fins a la boca d’entrada i agafar-los. Altres vegades, encara, els joves caçadors portaren, mofetes, glutons amb guinardons que s’assemblaven a les martes i tenien una pell negra amb ratlles blanques molt bonica, però que escampaven emanacions fètides.

—Com poden aguantar aquesta pudor? —digué un dia Iverson.

—És qüestió de costum —contestà Service.

Si el riu els donava el seu contingent de peixos petits, el llac, poblat d’espècies més grans, donava, entre altres, boniques truites que, malgrat la cocció, conservaven un cert gust salinós. És veritat que sempre tenien el recurs d’anar a Desear, entre les algues i els fucus de Sloughi-bay, aquella espècie de llucets que s’hi refugiaven a collades. I, més tard, quan vindria el moment en què els salmons provarien de remuntar el curs del riu Zelanda, Mokó ja veuria de fer provisió d’aquests peixos que, conservats amb sal, assegurarien un excel·lent nodriment per a l’hivern.

Fou per aquell temps que, demanat per Gordon, Baxter va fabricar uns arcs amb branques elàstiques de freixa i amb fletxes fetes de canya amb un clau a la punta, que permeteren a Wilcox i a Cross els més destres després de Doniphan, abatre, de tant en tant, bestiar de poca talla. Malgrat que Gordon es mostrava sempre oposat a la despesa de municions, sobrevingué una circumstància que l’obligà a desdir-se de la seva habitual parsimònia.

Un dia, era el 7 de desembre, Doniphan, prenent-lo a part, li digué:

—Gordon, estem infestats de xacals i guineus. A la nit vénen a bandades i destrueixen els nostres llaços i els animals que s’hi hagin deixat agafar!… Hem d’acabar-ho, una vegada per totes!

—No es poden posar més trampes? —digué Gordon, veient on volia anar a parar Doniphan.

—Trampes? —respongué Doniphan que no havia perdut en absolut el seu desdeny per aquests vulgars estris de cacera—. Paranys, encara com aquell! Sobretot si es tractés de xacals que són prou estúpids per a deixar-s’hi prendre alguna vegada, però les guineus, ja és altra cosa! Aquestes bèsties són massa llestes i es malfien, malgrat totes les precaucions de Wilcox. Una nit o altra, el nostre clos serà devastat i no ens quedarà cap animal al corral!…

—Bé, doncs, si és necessari —respongué Gordon—, concedeixo alguna dotzena de cartutxos. Sobretot, mireu de no tirar més que a blanc segur!

—Pots comptar-hi, Gordon. La nit que ve, ens emboscarem al pas d’aquests animals i en farem una matança que, amb molt de temps, no se’n veurà cap més!

Aquesta destrucció era urgent. Les guineus d’aquelles regions, especialment les de l’Amèrica del Sud, sembla que encara són més astutes que els seus congèneres d’Europa. Pels volts de les haciendas fan destrosses sense parar i tenen prou intel·ligència per a tallar les regnes de cuir amb què els cavalls o el bestiar són fermats.

Vinguda la nit, Doniphan, Briant, Wilcox, Baxter, Webb, Cross i Service anaren a apostar-se a les proximitats d’un covert, nom que donen a Anglaterra a certs espais de terreny plens de mates i brossa. Aquest covert era situat prop de Traps-woods, pel costat del llac. Fann no havia estat invitat a ajuntar-se amb els caçadors. Més aviat els hauria fet nosa, alertant les guineus i, per altra banda, no es tractava de seguir cap pista. Fins i tot quan es troba escalfada per la cursa, la guineu no escampa cap ferum al seu darrera o, almenys, les emanacions són tan lleugeres que els millors gossos no poden reconèixer-les.

Eren les onze quan Doniphan i els seus companys es posaren a l’aguait entre les mates de bruguera salvatge que vorejaven el covert.

La nit era molt fosca.

Un profund silenci que no torbava el més lleuger alè de brisa, deixava sentir el lliscament de les guineus entre les herbes seques. Una mica després de mitjanit, Doniphan assenyalà una banda d’aquests animals que s’aproximava per Anar a abeurar-se al llac.

Els caçadors esperaren, no sense impaciència, que fossin reunits en nombre d’una vintena, cosa que prengué un cert temps car només avençaven que amb circumspecció com si haguessin pressentit l’emboscada. De sobte i sota senyal de Doniphan, ressonaren diversos trets. Tots encertaren. Cinc o sis guineus rodaren per terra, mentre que les altres, afollades, llançant-se a dreta i a esquerra, foren tocades mortalment en llur majoria.

A l’alba, es trobaren uns deu animals d’aquests, estesos entre les herbes del covert. Com sigui que aquesta matança es reproduí tres nits seguides, la colònia quedà deslliurada d’aquestes visites perilloses que posaven en perill els hostes de la cleda i, a més a més, guanyà una cinquantena de pells d’un gris argentat que, com a tapissos, o com a vestits, afegiren comoditat a French-den.

El 15 de desembre, gran expedició a Sloughi-bay. El temps era molt bo i Gordon decidí que tothom hi prendria part, I cosa que els més joves acolliren amb grans demostracions de joia.

Molt probablement, sortint a punta de dia, el retorn podria tenir lloc abans de la nit. Si es retardaven, se’n sortirien acampant sota els arbres.

Aquesta expedició tenia per objectiu principal la cacera foques que freqüentaven el litoral de Wreck-coast a l’època dels freds. El servei d’il·luminació començava a anar de borràs, degut al consum d’aquelles llargues nits d’hivern.

De la provisió de candeles fabricades pel nàufrag francès no en quedaven més que dues o tres dotzenes. L’oli, contingut r als barrils de l’Sloughi, que servia per als fanals del hall, ja se n’havia gastat la major part i això preocupava seriosament el previsor Gordon.

Amb tot i que Mokó havia pogut emmagatzemar una notable quantitat dels greixos que li donava el bestiar, rumiants, rosegaires o volàtils; però era massa segur que s’esgotaria molt aviat degut al consum diari que se’n feia. Ara bé, no era possible substituir-lo per alguna substància que la naturalesa els fornís ja preparada o gairebé? A manca d’oli vegetal, la petita colònia ¿no podria assegurar-se un rebost d’olis animals que pogués considerar-se infinit?

Sí, evidentment; si els caçadors mataven un cert nombre de foques, aquells otaris peluts, que s’esbargien al banc d’esculls de Sloughi-bay durant la estació calenta. Calia, fins i tot, anar de pressa, car aquests amfibis no tardarien a anar-se’n a les aigües més meridionals de l’oceà antàrtic. L’expedició projectada era de gran importància i els preparatius es feren de tal manera que pogués donar els resultats volguts.

Feia un quant de temps que Service i Garnett s’havien aplicat amb èxit, a domar els dos guanacs com a bèsties de tir. Baxter els havia fet uns ronsals amb herbes entaforades en tela de vela i, si encara no els podien muntar, almenys era possible que menessin el carro. Això era preferible a haver de menar-lo un mateix.

Aquell dia, doncs, el carro fou carregat de municions, de provisions i de diversos utensilis, entre altres un gran gibrell i mitja dotzena de barrils buits que tornarien omplerts d’oli de foca. Valia més fer a trossos aquests animals al mateix lloc de la cacera que portar-los a French-den on haurien empastifat Paire i el terra.

La marxa començà en sortir el sol i el camí es féu sens dificultats durant les dues primeres hores. El carro no anava massa de pressa ja que el sòl de la riba dreta del riu Zelanda era molt desigual i no es prestava gaire a facilitar la tracció dels guanacs. Però allí on esdevingué més difícil fou quan la petita colla contornejà els fanguissars de Bog-woods entre els arbres del bosc. Les cametes de Costar i les de Dole se’n ressentiren. Gordon, havent-ho demanat Briant, els autoritzà a pujar al carro, a fi de reposar tot fent camí.

Cap allà les vuit, mentre que carro i bèsties passaven penosament al llarg del fanguissar, els crits de Webb i de Cross, que anaven endavant, feren córrer Doniphan, d’antuvi, i els altres, després.

Entremig del fangar de Bog-woods, a una distància d’un centenar de passes, un animal enorme que el jove caçador va reconèixer de seguida, es rebolcava xipollejant. Era un hipopòtam, gras i rosat que, sortosament per a ell, desaparegué entre les espesses herbes del maresme, abans que fos possible de tirar-li un tret. De què hauria servit, però, ¿un tret tan inútil?

—Què era aquella bestiassa? —preguntà Dole, prou espantat només d’haver-la vist.

—És un hipopòtam —respongué Gordon.

—Un hipopòtam? Quin nom més estrany!

—És com si diguéssim, un cavall de riu —digué Briant.

—Però si no s’assembla en res a un cavall —féu observar Costar.

—No —digué Service—, i penso que hauria valgut més anomenar-lo: «porcpòtam».

Reflexió que no deixava d’ésser encertada i que va provocar l’alegre rialla dels petits.

Eren més de les deu del matí, quan Gordon va trepitjar la platja de Sloughi-bay. Feren parada prop de la riba dreta del riuet a l’indret on havien parat el primer campament durant la demolició del iot.

Hi havia un centenar de foques, fent gambades entre les roques o escalfant-se al sol. N’hi havia que jugaven per la sorra més ençà del cordó d’esculls.

Aquells amfibis devien estar poc familiaritzats amb la presència de l’home i potser, que després de tot, no n’havien vist mai cap, ja que la mort del nàufrag francès estava a uns vint anys enrera. Potser això també feia que la més vella de la colla contràriament al que sol passar com a mesura de prudència quan són percaçades pels paratges àrtics o antàrtics, no s’hagués posat de sentinella per tal d’evitar els perills. Però calia no espantar-les abans d’hora car, en uns moments, haurien desaparegut

De primer i així que havien arribat a Sloughi-bay, els joves colons només tingueren ulls per a contemplar aquell horitzó tan àmpliament retallat entre American-cape i False-Sea-Point.

La mar era completament deserta. Una vegada més, calia reconèixer que aquell indret semblava ésser situat a fora de tota ruta marítima.

Podia ésser tanmateix, que un vaixell passés per les envistes de l’illa. En aquest cas, un lloc d’observació establert a la cresta d’Auckland-hill o al cim del corro de False-Sea-Point, en el qual hauria estat possible d’hissar-hi un dels canonets del schooner, hauria valgut més, per tal d’atreure l’atenció, que el pal de senyals que hi havien posat. Però això hauria obligat a restar de guàrdia dia i nit i, per consegüent, lluny de French-den. Gordon, doncs, veia aquesta mesura com a impracticable. El mateix Briant, a qui sempre preocupava la qüestió del repatriament, hagué d’estar-hi d’acord. El que sabia greu, era que French-den no estés situada d’aquest costat d’Auckland-hill, cara a cara a Sloughi-bay.

Després d’un ràpid esmorzar, al moment en què el sol del migdia invitava les foques a escalfar-se per la platja, Gordon, Briant, Doniphan, Cross, Baxter, Webb, Wilcox, Garnett i Service es prepararen per a la cacera. Durant aquesta operació Iverson, Jenkins, Jacques, Dole i Costar havien de quedar-se al campament sota la vigilància de Mokó, al mateix temps que Fann, car era important que no es precipités entremig del ramat d’amfibis. Vigilarien els dos guanacs que pasturaven davall dels primers arbres del bosc.

Totes les armes de foc de la colònia, fusells i revòlvers, hi eren presents amb municions en quantitat suficient que, aquesta vegada, Gordon no havia regatejat, car es tractava de l’interès general.

El primer que calia fer, era tallar la retirada de les foques pel cantó de mar. Doniphan, al qual els seus companys deixaren la cura de dirigir la maniobra, els va fer baixar pel riuet fins a la desembocadura, dissimulant-se a l’abric del marge. Fet això, seria fàcil d’esllavissar-se entre els esculls, de tal manera que la platja quedés envoltada.

Aquest pla fou executat amb molta prudència. Els joves caçadors espaiats l’un de l’altre de trenta a quaranta passes, formaren, ben aviat, un semicercle entre la platja i la mar.

Aleshores, a un senyal de Doniphan, s’aixecaren tots alhora i cada tret féu una víctima.

Les foques que no havien estat tocades, es redreçaren fent anar la cua i les aletes. Espantades, sobretot, pel soroll de les detonacions es precipitaren, botant, cap els esculls.

Ven ésser perseguides a trets de revòlver. Doniphan, lliurat totalment als seus instints, feia meravelles mentre que els seus companys l’imitaven tan bé com sabien.

Aquesta matança només durà alguns minuts amb tot i que els amfibis fossin perseguits fins a les darreres roques. Més enllà, les supervivents desaparegueren abandonant una vintena de mortes o ferides a la platja.

La expedició havia reeixit plenament i els caçadors, tornant al campament s’instal·laren sota els arbres de manera de poder-hi passar trenta-sis hores.

Tota la tarda va ésser dedicada a una reina que no deixava d’ésser molt repugnant. Gordon en persona, hi va prendre part i com que era una feina indispensable tots lii prengueren part resoltament. D’antuvi, calgué portar a la sorra les foques que havien caigut entre els esculls. Amb tot i que aquests animals només fossin d’una talla mitjana, aquest transport els va donar molta feina.

Durant aquest temps, Mokó havia disposat el gibrell damunt d’un foc muntat entre dues pedres. Els quarts de les Toques, tallats a bocins de cinc a sis lliures cada un, foren posats al gibrell que havia estat omplert amb aigua dolça pouada del riu a marea baixa. N’hi hagué prou amb uns quants instants per què l’ebullició n’extragués un oli clar que nedava per la superfície i amb el qual anaven omplint fels barrils.

Aquest treball feia que aquell lloc esdevingués insuportable per la pudor que escampava. Tothom es tapava el nas, però no les orelles i això permetia sentir les bromes que provocava aquesta operació desagradable. El mateix delicat «lord Doniphan» no es féu enrera de la feina, que calgué recomençar l’endemà.

Al final d’aquesta segona jornada, Mokó havia pogut recollir diversos centenars de galons d’oli. Va semblar que ja n’hi havia prou, car la il·luminació de French-den es trobava assegurada per tota la durada del proper hivern. D’altra banda, les foques no tornarien ni als esculls ni a la platja i, ben cert, que no ho farien abans que amb el temps els hagués fugit l’esfereïment.

L’endemà al matí, es va aixecar el campament a punta d’alba i, es pot afirmar, que a gust de tothom. El vespre abans el carro havia estat carregat amb els barrils, les eines i els utensilis. Com que era més pesant a la tornada que a l’anada, els guanacs no podien anar de pressa. D’altra banda, el terra pujava sensiblement en direcció a Family-lake.

Al moment de la marxa, l’aire anava ple dels crits ensordidors de mil aus de presa, milans o falcons que, vinguts de l’interior de l’illa, s’acarnissaven sobre les restes de les roques, de les quals, ben aviat no en quedaria ni rastre,

Després d’una darrera salutació a la bandera del Regne Unit que flotava a la cresta d’Auckland-hill, després d’un darrer cop d’ull a la immensitat del Pacific, la colla es posà marxa remuntant la riba dreta del Zelanda.

La tornada no estigué marcada per cap incident. Malgrat les dificultats del camí, els guanacs feren tan bé el seu ofici i els nois grans els ajudaren tan a propòsit en els passos difícils, que tots plegats havien arribat a French-den abans de les sis de la tarda.

L’endemà i els jorns següents foren consagrats als treballs habituals. Assajaren l’oli de foca amb les lampares dels fanals i s’adonaren que la claror que feien, ni que fos mediocre, bastaria per a la il·luminació del hall i de Store-room. No hi havia, doncs, cap por de quedar-se a les fosques quan vinguessin els llargs mesos de l’hivern.

El Christmas, el Nadal, tan joiosament festejat pels anglesos, s’acostava. Gordon volgué, no sense raó, que fos celebrat amb una certa solemnitat. Seria com un record adreçat al país perdut, com un present del cor vers les famílies absents! Ah! si tots aquells nois s’haguessin pogut fer sentir, com haurien cridat: «Tots estem aquí, tots! Vius!… Ja ens tornarem a veure!… Déu ens portarà cap a vosaltres!…». Sí! ells encara podien servar una esperança que llurs pares, allà a Auckland ja havien perdut, l’esperança de tornar a veure’ls un dia! Gordon anuncià que el 25 i el 26 de desembre hi hauria festa a French-den. Els treballs se suspendrien durant aquests dos dies. Aquest primer Christmas seria a l’illa Chairman, allò que és a diversos països d’Europa; el primer jorn de l’any!

Ja us imagineu l’acollida que tingué aquesta proposta! No calia afegir que el 25 hi hauria un festí de gala, per al qual Mokó prometia fer meravelles. Service i ell no paraven amb els seus conciliàbuls misteriosos sobre aquesta qüestió, mentre que Dole i Costar, enllaminits per endavant, miraven de sorprendre el secret de les seves deliberacions. El rebost era prou ben guarnit per a facilitar els elements d’una menjada solemne.

El gran dia arribà. Damunt de la porta del hall, a l’exterior, Baxter i Wilcox havien disposat tota una sèrie de gallardets, banderins i pavellons de l’Sloughi amb la qual cosa donaven un aspecte festiu a French-den. De bon matí, una canonada despertà sorollosament els ecos d’Auckland-hill. Era un dels dos canonets apostat a través de l’entrada del hall que Doniphan acabava de fer ressonar en honor del Nadal.

De seguida, els petits anaren a felicitar els més grans, desigs que els foren paternalment retornats. I, adreçat al cap de l’illa Chairman, hi hagué un compliment recitat per Costar i que no li va sortir del tot malament.

Cadascú s’havia posat les millors peces de vestit per tal d’estar a to amb les circumstàncies. El temps era magnífic i fi hi hagueren, abans i després de dinar, passejades per tot el llac, jocs diversos a Sport-terrace, als quals tots volgueren prendre part. En embarcar al iot, tots s’havien endut els seus artefactes d’esport tan usats a Anglaterra: boles, pilotes, ses de criquet, raquetes, per a jugar a golf, a futbol, a bitlles i a pilota mural.

La jornada fou ben completa. Els petits, sobretot, gaudiren plena joia. Tot va anar bé. No hi hagué ni discussions, ni querelles. És veritat que Briant s’havia encarregat, especialment, de divertir els quatre petits, sense haver pogut obtenir que Jacques s’hi afegís, mentre que Doniphan i la seva colla feien banda a part malgrat les observacions de l’entenimentat Gordon. Finalment, quan l’hora del festí arribà anunciada per una altra descàrrega d’artilleria, els joves invitats prengueren el seus llocs alegrement al voltant de la taula parada a Store-room.

Damunt de les blanques estovalles, un arbre de Nadal, plantat en un ample test, voltat de verdura i de flors, ocupava el centre de la gran taula. A les branques hi havien penjat petites banderoles amb els colors conjunts d’Angla-terra, d’Amèrica i de França.

Veritablement, Mokó s’havia sobrepujat en la confecció del menú i es mostrà orgullós dels compliments que li adreçaren, com també a Service, el seu amable col·laborador. Un estofat d’agutí, tinamus a la vinagreta, una llebre rostida trufada amb herbes aromàtiques, una avutarda, amb les ales enlaire com si fos un faisà, tres pots de llegums en conserva, un pudding, i quin pudding!, disposat en forma de piràmide amb les panses de Corint tradicionals barrejades amb fruit de garrofer que feia una setmana que era immergit en brandy; alguns vasos de vi blanc, xerès, licors, te, cafè… N’hi havia, com es veu, per a festejar superbament l’aniversari de Nadal a l’illa Chairman.

Aleshores Briant, féu un discurset en honor de Gordon el qual li respongué bevent a la salut de la petita colònia i pel record de les famílies absents.

Finalment, i fou molt emocionant, s’aixecà Costar i, en nom dels més petits, donà les gràcies a Briant per l’afecció de què tantes proves havia donat envers ells.

Briant no pogué evitar una profunda emoció, quan ressonaren els hurres en honor seu, hurres que no trobaren eco al cor de Doniphan.





XVII


Preparatius en vista del proper hivern. — Proposta de Briant. — Partida de Briant, Jacques i Mokó. — Travessia del Family-lake. — L’East-river. — Un petit port a la desembocadura. — La mar a l’est. — Jacques i Briant. — Retorn a French-den.



Vuit dies després començava l’any 1861 i en aquesta banda de l’hemisferi austral era en ple cor de l’estiu que començava l’any nou. Feia prop de deu mesos que els joves nàufrags de l’Sloughi havien estat llançats en aquella illa, a mil vuit-centes llegües de Nova Zelanda! Durant aquest període, cal reconèixer-ho, llur situació havia millorat a poc a poc. Fins i tot semblava que ara estiguessin assegurats de poder cobrir totes les necessitats de la vida material. Encara que sempre era l’abandonament en una terra desconeguda! Els socors de part defora, els únics que podien esperar, ¿arribarien finalment i arribarien abans de l’acabament de la bona estació? La colònia estaria condemnada a sofrir els rigors d’un segon hivern antàrtic? En veritat, fins ara, la malaltia no s’hi havia rabejat. Tots, petits i grans s’havien trobat tan bé com era possible. Gràcies a la prudència de Gordon que en sabia un niu, cosa que no deixava de suscitar, a vegades, recriminacions contra la seva veritat, no havia estat comès cap excés, cap imprudència. Tanmateix, ¿no calia comptar amb les afeccions de les quals no escapen més que molt rarament els xicots d’aquesta edat, particularment els més joves? Total, que si el present era acceptable, el futur restava sempre ple de maldecaps. Briant no deixava de pensar sempre que, a qualsevol preu, havien d’abandonar l’illa Chairman! Però amb Túnica embarcació que posseïen, aquella fràgil iola, com s’atrevirien a emprendre una travessia que podia ésser llarga, si l’illa no pertanyia a un dels grups del Pacífic o si el continent més proper es trobava a algunes centenes de milles? Inclòs en el cas que dos o tres deis més atrevits s’haguessin sacrificat per anar a cercar una terra cap a l’est, quines esperances hi havia que poguessin atènyer-la? En quant a construir un vaixell prou gran per a travessar aquests paratges del Pacífic, podien fer-ho? No, segur que no. Això era per damunt de les seves forces i Briant ja no sabia què imaginar per a la salvació de tots plegats!

Així, doncs, calia esperar, esperar encara i treballar per tal de fer confortable la instal·lació de French-den, només podia fer-se això. Després, si no aquest estiu, per tal com la feina empenyia en previsió de l’estació dels freds, almenys l’any vinent els joves colons acabarien d’explorar enterament llur illa.

Cadascú es posà resoltament a la feina, L’experiència havia demostrat com eren els rigors de l’hivern en aquelles latituds. Durant setmanes, durant mesos, el mal temps obligaria a tancar-se al hall i era bona prudència prevenir-se contra el fred i la gana, els dos enemics que més havien de témer.

Combatre el fred a French-den, només era una qüestió de combustible i la tardor, per curta que fos, no s’acabaria sense que Gordon hagués fet emmagatzemar prou llenya per a alimentar les estufes dia i nit. Però calia pensar també en els animals domèstics que es trobaven al clos i al corral. Abrigar-los dintre Store-room, hauria estat una nosa excessiva i fins una imprudència des del punt de vista higiènic. Això creava la necessitat de fer més habitable l’estable de la cleda, de defensar-lo contra les baixes temperatures, d’escalfar-lo establint-hi una llar que pogués mantenir sempre l’interior a un grau suportable. Baxter, Briant, Service i Mokó, es dedicaren a aquesta labor durant el primer mes de l’any nou.

La qüestió, més greu, de l’alimentació per a tothom durant el període hivernenc, Doniphan i els seus companys de cacera, s’encarregaven de resoldre-la. Cada dia visitaven les trampes, els paranys, els llaços. Allò que no servia al consum de cada dia, engruixia les reserves del rebost, en forma de carns salades o fumades que Mokó preparava amb la seva cura habitual. D’aquesta manera s’assegurava l’alimentació per llarg i per rigorós que pogués ésser l’hivern.

Tanmateix, una exploració s’imposava; aquella que tindria per finalitat no explorar tots els territoris desconeguts de l’illa Chairman, sinó només la banda compresa a l’est de Family-lake. Eren boscos, aiguamolls o dunes? Oferia nous recursos que podrien ésser emprats?

Un jorn Briant conferencià amb Gordon sobre aquesta exploració, veient-la, però, d’una altra manera.

—Amb tot i que el mapa del nàufrag Baudoin estigui fet amb una certa exactitud, com hem pogut comprovar —digué—, ens convindria conèixer el Pacífic pel cantó est. Tenim a la nostra disposició excel·lents allargavistes que el meu compatriota no posseïa i qui sap si nosaltres no veuríem terres que ell no va poder veure. El seu mapa, presenta l’illa Chairman com isolada en aquests territoris i, tal vegada, no ho és pas?

—Tu sempre amb la teva idea —respongué Gordon—, i se’t fa tard per anar-te’n…

—Sí, Gordon, i, al fons, jo crec que tu penses com jo! Tots els nostres esforços no haurien de tendir a repatriar-nos com més aviat millor?

—Així sigui —respongué Gordon—, i com que hi tens interès organitzarem una expedició…

—Una expedició per a prendre-hi part tothom?… preguntà Briant.

—No —respongué Gordon—, em sembla que amb sis o set…

—Encara seriem massa, Gordon! Tan nombrosos no podríem fer altrament que vorejar el llac pel nord o pel sud i això no és cert que exigiria molt de temps i moltes fatigues?

—Què proposes, doncs, Briant?

—Jo proposo de travessar el llac amb la iola sortint de French-den, a fi d’atènyer la riba oposada i, per fer això, no en calen sinó dos o tres.

—I qui conduiria la iola?

—Mokó —respongué Briant—. Coneix la maniobra d’una embarcació i jo mateix també hi entenc una mica. Amb la vela, si el vent és favorable o amb dos rems si és al contrari, podem fer ben bé les cinc o sis milles que mesura el llac en la direcció d’aquest curs d’aigua que, segons el mapa, travessa els boscos de l’est; així, anirem fins a la seva desembocadura.

—Entesos, Briant —respongué Gordon— aprovo la teva idea. I quins serien els acompanyants de Mokó?

—Jo, Gordon, ja que no vaig prendre part a l’exploració al nord del llac. Ara em toca a mi, d’ésser útil… i reclamo…

—Útil —digué Gordon—. No ens has fet ja mil serveis, estimat Briant? No t’has sacrificat més que cap altre? ¿No et devem reconeixença?

—Apa Gordon, tots hem fet el nostre deure! Què? ¿Estem d’acord?

—D’acord, Briant. Qui t’acompanyarà com a tercer company de ruta? No et proposaria Doniphan perquè no esteu gairebé tots dos junts…

—Jo l’acceptaria de bona gana! —respongué Briant—. Doniphan no té mal cor; és valent, és destre i, si no fos el seu caràcter gelós, seria un camarada excel·lent. Espero que, a poc a poc, es reformarà quan haurà comprès que jo no tracto de posar-me ni al damunt ni al davall de ningú i, estic segur, que un dia esdevindrem els millors amics del món. Jo he pensat amb un altre company de viatge.

—Quin?

—El meu germà Jacques —respongué Briant—. El seu estat m’inquieta cada vegada més. Té, amb tota evidència, alguna cosa greu per a reprotxar-se i no ho vol dir. Potser durant aquesta excursió, trobant-se sol amb mi…

—Tens raó, Briant. Emporta’t en Jacques i, des d’avui mateix comença els teus preparatius de marxa.

—No tardaré pas gaire —respongué Briant—, car la nostra absència no durarà més de dos o tres dies.

Aquell mateix dia, Gordon va donar a conèixer l’expedició projectada. Doniphan es mostrà molt despitat de no formar-ne part i se’n planyé a Gordon. Aquest li féu comprendre que en les condicions que l’exploració havia de fer-se, no exigia més que tres persones, que Briant n’havia tingut la idea i que li pertocava de posar-la en execució, etc.

—Vaja! —respongué Doniphan—, només n’hi ha per a ell, oi Gordon?

—Ets injust Doniphan, injust amb Briant i injust amb mi! —Doniphan no insistí més i se n’anà amb els seus amics Wilcox, Cross i Webb, amb els quals pogué esbatanar el seu mal humor tot a son grat. Quan el grumet sabé que anava, momentàniament, a canviar les seves funcions de mestre-cuiner per les de patró de iola no va saber amagar la seva alegria. El pensament que aniria amb Briant encara li doblava el plaer. El seu substitut a la cuina de Store-room seria naturalment Service que es va posar content davant de la idea de poder «fricandejar» al seu gust, sense l’ajuda de ningú. En quant a Jacques, va semblar que li anava bé això de deixar French-den durant alguns dies.

La iola va ésser immediatament posada a punt. Portava una petita vela llatina que Mokó envergà i enrotllà al voltant del pal. Dos fusells, tres revòlvers, munició en quantitat suficient, tres mantes de viatge, provisions líquides i sòlides, capes encerades per cas de pluja, dos rems amb una parella de recanvi; aquest seria el material necessari per a una expedició que seria curta. No oblidaren, naturalment, la còpia del mapa del nàufrag, al qual afegirien nous noms a mesura de les descobertes.

El 4 de febrer, cap a les vuit del matí, després d’haver-se acomiadat dels seus amics, Briant, Jacques i Mokó, s’embarcaren al dic del riu Zelanda. Feia un temps bonic, una lleugera brisa del sud-oest. Fou hissada la vela i, Mokó, col·locat al darrera, agafà la barra del timó deixant a Briant que aguantés la corda que penja de la vela. Encara que la superfície del llac fos a penes arrissada per bufades intermitents del vent, la iola va sentir més vivament l’efecte de la brisa quan es va trobar un xic endins. La seva velocitat s’accelerà. Mitja hora més tard, Gordon i els altres, aplegats en observació a la riba de Sport-terrace, ja només veien un punt negre que anava a desaparèixer ben aviat.

Mokó estant al darrera i Briant al mig, Jacques s’havia col·locat al davant al peu del pal. Durant una hora les altes crestes d’Auckland-hill estigueren a la vista; després s’abaixaren darrera l’horitzó. No obstant això, la riba oposada del llac encara no es deixava veure, tot i que no podia ésser molt lluny. Per dissort, com sol ocórrer quan el sol ha adquirit força, el vent marcà una tendència a amollar i, cap a migdia, no es va manifestar més que per algunes voleiades capricioses.

—És empipador —digué Briant—, que la brisa no hagi aguantat tot el dia.

—Encara seria pitjor, senyor Briant —digué Mokó, si hagués esdevingut contrària.

—Ets filòsof, Mokó!

—No sé que voleu dir amb aquesta paraula —respongué el grumet—. Jo no m’enfado mai, passi el que passi.

—Doncs bé, precisament això és filosofia.

—Filosofia o no, senyor Briant, hem d’agafar els rems. Seria desitjable haver abastat l’altra riba abans de la nit. De totes maneres si no ho assolíem, no caldria, sinó, resignar-nos.

—Com vulguis, Mokó. Jo agafaré un rem i tu un altre; Jacques es posarà a la barra.

—Això mateix —digué el grumet—. Si el senyor Jacques governa bé, farem bon camí.

—Ja em diràs com ho haig de fer, Mokó —li respongué Jacques—, i jo seguiré les teves indicacions tan bé com pugui.

Mokó va arriar la vela que no bategava gens, car el vent havia desaparegut completament. Els tres joves menjaren un tros amb presses. Després d’això, el grumet es posà al davant, mentre que Jacques s’asseia al darrera i Briant es quedava al mig. La iola, emportada vigorosament es dirigí vers el nord-est, derivant un xic segons la brúixola.

L’embarcació es trobava aleshores al centre d’aquesta vasta extensió d’aigua com si s’hagués trobat a plena mar; la superfície del llac es trobava circumscrita per una línia perifèrica de cel. Jacques, mirava atentament en direcció est per veure si no apareixia la costa en la direcció oposada de French-den.

Cap a les tres, el grumet prengué el llarga-vistes i pogué afirmar que reconeixia indicis de terra. Un xic més tard, Briant constatà que Mokó no havia fet error. A les quatre, es deixaren veure uns caps d’arbres pel damunt d’una ribera bastant baixa, cosa que explicava perquè, des del cim de False-Sea-Point, Briant no l’havia pogut veure l’illa Chairman, doncs, no tenia altres altures que les Auckland-hill, que eren els accidents entre Sloughi-bay i Family-lake.

Faltaven unes dues i mitja o tres milles per a atènyer la ribera oriental. Briant i Mokó, manejaven els rems amb vigoria, encara que no sense fatiga, car la calor era forta. La superfície del llac era com la d’un mirall. Ben sovint, les seves aigües, molt clares, deixaven veure’n el seu fons a dotze o quinze peus de fondària, fons erissat d’herbes aquàtiques, entre les quals es debatien miríades de peixos.

Finalment, cap a les sis de la tarda, la iola tocà terra al peu d’un marge per damunt del qual s’abocaven les branques dels roures i els pins marítims. Aquest marge, bastant elevat, no es prestava gaire per a desembarcar i hagueren de seguir-lo durant una mitja milla, remuntant vers el nord.

—Heus ací, el riu que indica el mapa —digué Briant,

I mostrava un eixamplament de la riba, pel qual sobre-eixien les aigües del llac.

—Em sembla que no podem deixar de posar-li un nom —digué el grumet.

—Tens raó, Mokó. Anomenem-lo l ’East-river per tal com s’escola a l’orient de l’illa.

—Molt bé —digué Mokó—. I ara no hem de fer més que aprofitar el corrent de l ’East-river i anar baixant fins a la seva desembocadura.

—Així ho farem demà, Mokó. Val més passar la nit en aquest indret. Després, a punta de dia, deixarem derivar la iola per tal de poder reconèixer la contrada per les dues vores del riu.

—Desembarquem? —digué Jacques.

—Ben segur —digué Briant—, i acamparem sota els arbres.

Tots tres saltaren dalt del marge que formava el fons d’una caleta. Després d’haver amarrat sòlidament la iola a una soca, en tragueren les armes i les provisions. Un foc de llenya seca fou encès al peu d’un roure. Soparen amb galeta i carn freda, estengueren les mantes per terra i no els va faltar gran cosa per a posar-se a dormir amb una bona son. Pel que pogués ésser, les armes havien estat carregades; però, malgrat que se sentiren alguns udols a la caiguda del vespre, la nit s’acabà sense cap alerta.

—En ruta! —digué Briant que fou el primer que es despertà l’endemà a les sis del matí.

En pocs instants ja tornaven a ésser dintre la iola i es deixaren anar lliscant pel corrent del riu.

Aquest corrent era bastant fort; ja feia mitja hora que la marea baixava, i feia necessari l’ús dels rems. Briant i Jacques s’havien assegut al davant de la iola, mentre que Mokó, instal·lat al darrera, feia servir un dels rems, emplaçat a popa, com un gondoler, a fi de mantenir la lleugera embarcació al centre del corrent.

—És probable —digué— que una marea sigui suficient per a dur-nos fins a mar, si és que l ’East-river no té més de cinc o sis milles, car el seu corrent és més ràpid que el del riu Zelanda.

—Hem de desitjar-ho —respongué Briant—. En tornar, em penso que necessitarem dues o tres marees.

—Així és, senyor Briant i, si vós ho voleu, ens n’anirem sense entretenir-nos…

—Sí, Mokó —respongué Briant— tan aviat com haurem vist si hi ha o no terres a l’est de l’illa Chairman.

Mentrestant la iola navegava amb una velocitat que Mokó estimava a més d’una milla per hora. Ultra això, l’East-river seguia un camí gairebé rectilini, marcat com d’est-nord-est, segons la brúixola. El seu llit era més encaixonat que el del riu Zelanda i, també, menys ample, només uns trenta peus, cosa que explicava la rapidesa del seu curs. El temor de Briant era que aquest curs tranquil no es canviés en ràpids o remolins i que no fos navegable fins a la costa. En tot cas, ja hi hauria temps d’adonar-se’n si es presentava algun obstacle.

Eren a ple bosc, enmig d’una vegetació bastant espessa. Hi havia, més o menys, les mateixes espècies que a Traps-woods, amb la diferència que hi dominaven els roures, les alzines sureres, els pins i els ginebrons.

—Un pi pinyoner —digué Briant.

—Si no us equivoqueu —respongué Mokó—, aturem-nos un moment que això val la pena.

Amb un cop de rem dirigí la iola cap a l’esquerra. Briant i Jacques saltaren al marge. Alguns minuts després portaven una grossa collita de pinyes. Troballa preciosa per als llaminers de la colònia i, també, segons els explicà després Gordon, perquè dels pinyons se’n treia un excel·lent oli.

Calia saber, també, si aquells boscos tenien tant de bestiar com els altres boscos situats a l’occident de Family-lake. Devia ésser així, car Briant veié passar entre les mates una banda esfereïda de nandús i de vicunyes i, fins i tot, una parella de guanacs que fugien amb meravellosa rapidesa. De volàtils, allà, Doniphan n’hauria pogut caçar com volgués. Briant, s’abstingué de gastar la seva pólvora, tenint com tenia provisions suficients a la iola.

Cap a les onze, es posà de manifest que l’espessor d’arbres començava a esclarir-se. Algunes clarianes airejaven el sotabosc. Ensems, la brisa s’impregnava d’una sentor salina que indicava la proximitat de la mar.

I alguns minuts més tard, bruscament, més enllà d’un superb grup de roures, aparegué a l’horitzó una línia blavenca.

El corrent seguia arrossegant la iola, encara que menys ràpidament. Les onades no tardarien a fer-se sentir al llit de l’East-river, ample, en aquell indret, de quaranta a cinquanta peus.

Arribats prop de les roques que s’alçaven al litoral, Mokó féu anar la iola cap a la riba esquerra i, després, agafant la petita àncora de punxes corbes, l’enfonsà sòlidament a la sorra, mentre Briant i el seu germà, també, desembarcaven.

Quin aspecte més diferent del que presentava la costa a l’oest de l’illa Chairman! Aquí, s’obria una badia profunda, precisament a l’altura de Sloughi-bay, però en lloc d’una ampla platja sorrenca, vorejada per un cordó d’esculls i limitada per l’espadat que s’alçava al fons de Wreck-coast, aquí hi havia un amuntegament de roques entre les quals, Briant se n’assegurà ben aviat, s’haurien pogut trobar vint grutes en lloc d’una.

Aquesta costa, doncs, era molt habitable i si el schooner hagués embarrancat en aquest indret i posar-lo novament a flot hagués pogut fer-se, hauria pogut abrigar-se a la desembocadura de l ’East-river, en un petit port natural al qual no li mancava mai l’aigua ni tan sols a marea baixa.

D’antuvi, Briant havia dirigit les mirades vers alta mar, a l’extrem horitzó d’aquella ampla badia. Desenvolupada en un sector d’unes quinze milles, entre dues puntes sorrenques, hauria ben merescut el nom de golf.

En aquell moment, la badia era deserta, com sempre, segurament. Cap vaixell a la vista en tot el perímetre, netament retallat sobre el fons del cel! De terra o d’illa, cap aparença! Mokó, acostumat a contemplar aquests vagues arrenglera-ments de les altures llunyanes, que, sovint, es confonen amb els vapors d’alta mar, no descobrí res amb l’allargavistes. L’illa Chairman semblava estar tan isolada pel cantó de l’est com pel de l’oest. I heus aquí perquè el mapa del nàufrag no assenyalava cap terra en aquella direcció.

Dir que Briant restà molt decepcionat, seria exagerar. No! Prou que s’ho esperava. Tant és així que va trobar ben senzill de donar a aquella entrada de la costa, el nom de Deception-bay (badia de la decepció).

—No és per aquest cantó que trobarem el camí del retorn —digué.

—Senyor Briant —respongué Mokó— hom sempre se’n va, que sigui per un camí o per un altre! Mentrestant, per què no esmorzem?…

—Bé —digué Briant—, i anem de pressa. A quina hora la iola podrà remuntar l’East-river?

—Si volem aprofitar-nos de la marea, ens hauríem d’embarcar a l’instant.

—No pot ésser, Mokó! Vull examinar l’horitzó en condicions més favorables i des de dalt d’alguna roca que domini la platja.

—Així, senyor Briant, estarem obligats a esperar la propera marea que no es farà sentir, almenys fins a les deu del vespre.

—Que tindries por de navegar de nit? —preguntà Briant.

—No, i ho faria sense perill —respongué Mokó—, car tindrem lluna plena. Per altra banda el curs del riuet és tan directe que n’hi haurà prou de governar amb el rem a popa mentre durarà el flux. Després, quan el corrent baixi, mirarem d’anar amunt amb els rems o, si costa massa, ens podríem aturar fins que fos de dia.

—Molt bé, Mokó, estem d’acord. I com sigui que tenim una dotzena d’hores davant nostre, aprofitem-les per tal de completar la nostra exploració.

Després de dinar i fins a l’hora de sopar, tota l’estona fou emprada visitant aquella banda de la costa, abrigada per massissos d’arbres, que s’avançaven fins a les mateixes roques. El bestiar, semblava ésser tan abundós com pels voltants de French-den i Briant, es permeté de tirar sobre alguns tinamús per a la menjada del vespre.

Allò que caracteritzava l’aspecte d’aquell litoral, era l’apilotament de blocs de granit. Desordre veritablement grandiós aquest amuntegament de roques gegantines, com una mena de camp de Karnak, a Egipte, només que la irregularitat no era deguda a la mà de l’home. S’hi formaven aquelles profundes excavacions, dites «xemeneies» en certs països cèltics, i hauria estat molt fàcil d’instal·lar-se entre les seves parets. Ni els halls ni els Store-rooms no haurien mancat per a les necessitats de la petita colònia. Només en un espai d’una mitja milla, Briant trobà una bona dotzena d’aquestes confortables excavacions. I s’estranyà que el nàufrag francès no s’hagués refugiat en aquest cantó de l’illa. Que l’havia visitada, no n’hi havia cap dubte, car les línies generals d’aquesta costa figuraven al seu mapa.

Doncs, si no es trobava cap rastre del seu pas, és que, molt probablement, François Baudoin havia elegit el domicili a French-den, abans d’haver explorat els territoris de l’est i trobant-s’hi menys exposat a les borrasques de l’alta mar, havia considerat millor de no moure-se’n. Explicació molt plausible que Briant cregué que es podia admetre.

Cap a les dues, quan el sol ja havia ultrapassat el punt més alt de la seva cursa, va semblar que havia arribat el moment de procedir a una rigorosa observació de l’horitzó. Briant, Jacques i Mokó van provar d’escalar un massís rocós que tenia la forma d’un ós enorme. Aquest massís s’elevava a un centenar de peus per damunt del petit port i no fou sense dificultats que n’atenyeren el cim.

Des d’allí, mirant enrera la vista dominava el bosc que s’estenia vers l’oest cap a Family-lake, la superfície del qual era tapada per una veritable cortina de verdor. Cap al sud, el país semblava solcat de dunes groguenques entretallades per alguns grupets de pins negrosos que recordaven certs àrids racons dels països septentrionals. Al nord, el contorn de la badia acabava en una punta baixa que formava el límit d’una immensa plana sorrenca situada més enllà. Tot comptat, l’illa Chairman no era veritablement fèrtil més que a la seva part central on les aigües dolces del llac li abocaven la vida esbadellant-se pels diversos rius de les seves dues ribes.

Briant va adreçar l’allargavistes cap a l’horitzó de l’est que, aleshores es dibuixava amb gran nitidesa. Qualsevol terra situada en un radi de set a vuit milles hauria aparegut, certament, a través de l’objectiu de l’instrument.

Res en aquella direcció!… Res més que l’ampla mar, circumscrita per la línia ininterrompuda del cel!

Durant una hora, els tres no pararen d’observar atentament aquella línia i ja anaven a baixar a la platja, quan Mokó aturà Briant.

—Què és allò d’allà baix? —va preguntar estenent la mà cap el nord-est.

Briant apuntà l’allargavistes cap el punt indicat.

En efecte, allà baix, un xic per damunt de l’horitzó, mirotejava una taca blanquinosa que l’ull hauria pogut confondre amb un núvol, si el cel no hagués estat absolutament pur en aquell moment. Després d’haver-la observat llarga estona, Briant pogué afirmar que aquella taca no es movia de lloc i que la seva forma no s’alterava gens.

—No sé que pot ser —digué—. Llevat que no sigui una muntanya! I, encara, una muntanya no tindria aquesta aparença!

Alguns instants després, el sol descendint cada vegada més cap a l’oest, la taca havia desaparegut. Hi havia allà baix alguna terra alta o, més aviat, aquella coloració blancosa, no era més que un reflex de les aigües? Fou aquesta darrera hipòtesi la que admeteren Jacques i Mokó, tot i que Briant volgués guardar algun dubte sobre la qüestió. Acabada l’exploració, tornaren al petit port de la desembocadura de l ’East-river on havia estat amarrada la iola. Jacques recollí llenya de branques mortes i encengué foc, mentre que Mokó preparava el seu rostit de tinamús.

Cap a les set, després d’haver menjat amb bona gana, Jacques i Briant anaren a passejar per la platja tot esperant l’hora de la marea per a tornar a marxar.

Per la seva banda Mokó resseguí la riba del riu fins allí on creixien aquells pins pinyoners per tal de recollir-hi pinyons. Quan va tornar a la desembocadura de l ’East-river la nit començava a caure. Vers l’alta mar els darrers raigs solars que lliscaven per la superfície de l’illa il·luminaven encara les ones, mentre que el litoral ja era embolcallat d’una mitja foscor.

Al moment en què Mokó arribà a la iola, Briant i el seu germà encara no havien tornat; com que no podien ésser lluny, no calia inquietar-se. Tot de cop, Mokó va sentir gemecs i plors i esclats de veu forta. No s’equivocava, era la veu de Briant.

És que els dos germans corrien algun perill? El grumet no va dubtar ni un moment de llançar-se a la platja, després d’haver voltat les darreres roques que formaven el petit port.

Allò que, de sobte, va veure, el privà d’anar més endavant.

Jacques era agenollat davant Briant!… Semblava com si l’implorés, com si li demanés perdó!… Heus ací els gemecs que havia arribat a les orelles de Mokó.

El grumet havia volgut enretirar-se per discreció… Ja era massa tard!… Ja ho havia entès i comprès tot! Ara, ja coneixia la falta que Jacques havia comès i de la qual acabava d’acusar-se davant del seu germà! I aquest, cridava:

—Desgraciat!… Com és?… Com és que ho has fet?… Així tu en tens la culpa…

—Perdó… germà meu… perdó!

—Ja comprenc per què sempre estaves separat dels teus companys! Per què sempre en tenies por!… Ai! que no ho sàpiguen mai!… No!… Cap paraula… cap paraula… a ningú!

Mokó hauria donat qualsevol cosa per tal de no conèixer aquest secret. Però, ara, fer veure davant Briant que ho ignorava, li hauria costat massa i, quan es va trobar sol, poc després, amb Briant anant cap a la iola, li digué:

—Senyor Briant, ho he sentit tot…

—Eh? Així saps allò que Jacques…

—Sí, senyor Briant, i l’hem de perdonar…

—El perdonaran els altres?…

—Potser sí! —respongué Mokó—, però més val que ho ignorin i estigueu segur que, per mi, no sabran res…

—Estimat Mokó! —mormolà Briant prement-li les mans.

Durant dues hores, fins al moment d’embarcar, Briant no va adreçar la paraula al seu germà. Aquest, es va quedar assegut al peu d’una roca, certament més abatut, des que, cedint a les instàncies de Briant, ho havia confessat tot.

Cap a les deu, el flux de la marea es féu sentir i prengueren el seu lloc dintre la iola. Un cop desamarrada, el corrent la va arrossegar ràpidament. La lluna havia sortit poc després de la posta del sol i il·luminava suficientment el curs del riu com perquè la navegació esdevingués practicable fins prop de la una. El contracorrent que aleshores s’establí els obligà a agafar els rems i, durant una hora, la iola no avançà gairebé ni una milla a contracorrent.

Briant va proposar d’atracar fins que arribés el dia per tal d’esperar la marea muntant, i així ho varen fer. A les sis, tornaren a posar-se en camí i ja eren les nou quan la iola es tornà a trobar en aigües de Family-lake.

Mokó, va tornar a hissar la vela i amb una bona brisa que venia de través, va posar proa a French-den.

Vers les sis de la tarda, després d’una feliç travessia, durant la qual ni Briant ni Jacques no havien sortit del seu mutisme, la iola fou avistada per Garnett que estava pescant a les vores del llac. Alguns instants després, atracava al dic i Gordon acollia amb alegria el retorn dels seus companys.





XVIII


El maresme salobreny. — Les xanques. — Visita a South-moors. — En previsió de l’hivern. — Diferents jocs. — Entre Doniphan i Briant. — Intervenció de Gordon. — Inquietuds pel futur. — Elecció del 10 de juny.



En quant a l’escena, sorpresa per Mokó, entre el seu germà i ell, Briant havia cregut convenient guardar silenci, fins i tot amb Gordon. La narració de la seva expedició, la féu als seus companys reunits al hall. Va descriure la costa oriental de l’illa Chairman per tota aquella banda que formava Deception-bay, el curs de l’East-river a través dels boscos veïns del llac tan rics en espècies d’arbres verds. Va afirmar que la instal·lació hauria estat més fàcil en aquell litoral del que ho havia estat al litoral oest, afegint, però, que no calia pensar a abandonar French-den. Referent a aquella porció del Pacífic, no hi havia cap terra a la vista, digué. Va mencionar, però, aquella taca blanquinosa que havia avistat a l’alta mar i de la qual no s’explicava la presència per damunt de l’horitzó. Molt probablement, no es tractava més que d’una voluta de vapors i ja seria oportú d’assegurar-se’n quan anirien a visitar Deception-bay. Tot comptat, allò que semblava cert és que l’illa Chairman no era veïna de cap terra en aquells paratges i, certament, diverses centenes de milles la separaven del continent o dels arxipèlags més propers.

Calia, doncs, reprendre amb valentia la lluita per la vida, tot esperant que la salvació vingués del defora, ja que semblava improbable que els joves colons poguessin obtenir-la mai amb llurs pròpies mans. Tothom va tornar al seu treball. Totes les mesures s’orientaren a preservar-se contra el rigor del proper hivern. Briant, s’hi va posar encara amb més zel del que havia manifestat fins aleshores. Hom notava que havia esdevingut menys comunicatiu que altres vegades i que també ell, com feia el seu germà, mostrava una propensió a mantenir-se separat.

Gordon va observar aquest canvi de caràcter i també que Briant mirava de fer anar endavant Jacques en totes aquelles ocasions en que calgués desplegar algun valor o hi hagués algun perill a córrer, coses que Jacques acceptava sense rondinar. De totes maneres, com que Briant no digué mai res que pogués instar Gordon a interrogar-lo, aquest es mantingué en reserva tot i que creia que havia tingut lloc una explicació entre els dos germans.

El mes de febrer s’escolà en treballs de diversa mena. Wilcox havia assenyalat una pujada dels salmons vers les aigües dolces de Family-lake; se’n prengueren un cert nombre mitjançant xarxes esteses de banda a banda del riu Zelanda. La necessitat de conservar-los exigia una quantitat de sal prou gran. Això va ocasionar diversos viatges a Sloughi-bay, on Baxter i Briant varen engiponar un petit maresme salobrenc, simple quadrat fet entremig dels plecs de la sorra i al qual es depositava la sal després que l’aigua s’hagués evaporat sota l’acció dels raigs solars.

Durant la primera quinzena de març, tres o quatre dels xicots, pogueren explorar una part d’aquesta contrada pantanosa de South-moors que s’estenia per la riba esquerra del riu Zelanda. Fou Doniphan el que tingué la idea d’aquesta exploració i Baxter, seguint el seus consells, fabricà alguns parells de xanques emprant alguns dels semalers. Com que el maresme, en certs indrets, era recobert d’una capa d’aigua, aquestes xanques permetrien aventurar-se a peu sec fins a les superfícies sòlides.

El 17 d’abril, al matí, Doniphan, Webb i Wilcox, travessaren el riu amb la iola i desembarcaren a la riba esquerra. Portaven els fusells en banderola. I Doniphan havia agafat també l’escopeta especial de matar ànecs que posseïa l’arsenal de French-den, pensant que tindria una excel·lent ocasió de servir-se’n.

Tan aviat com els tres caçadors hagueren fet peu al marge, es calçaren les xanques a fi d’anar a les elevacions del maresme que, a marea baixa, emergien. Fann els acompanyava. Ell no tenia necessitat de xanques i no li feia por mullar-se les potes tot corrent pels tolls d’aigua.

Després d’haver anat una milla en direcció sud-oest, atenyeren el sòl sec del maresme; es tragueren les xanques per tal d’anar més còmodes per a seguir la caça.

D’aquella gran extensió de South-moors, la mirada no en veia la fi, si no era vers l’est on la línia blava de la mar s’arrodonia a l’horitzó.

Si n’hi havia de bestiar: becades, ànecs, cercelles, ànecs viatgers, torlits, garsetes, estornells, polles d’aigua, negretes; Doniphan i els seus companys haurien pogut tirar a centenars d’aquestes aus sense perdre un sol gra de plom, però tingueren prudència i s’acontentaren amb algunes dotzenes de volàtils que Fann anava a collir enmig dels amples tolls.

Això no obstant, Doniphan tingué la temptació d’abatre altres animals que, per altra banda, no haurien pogut figurar a la taula de Store-room, malgrat tot el talent culinari del grumet. Eren tinocors de potes altes i greus ornamentats amb un plomall blanc al cap.

Si el caçador es retingué, car hauria estat cremar pólvora inútilment, no fou el mateix quan s’adonà d’una banda de flamencs, d’ales rosades, que abunden especialment a les aigües salobres i la carn de les quals val tant com la de la perdiu. Aquests volàtils arrenglerats en bon ordre eren guardats per sentinelles que llançaren com un crit de trompeta al moment que sentiren el perill. A la vista d’aquelles magnífiques mostres de l’ornitologia de l’illa, Doniphan s’abandonà als seus instints i Wilcox i Webb, per si era poc, no es mostraren més entenimentats que ell. Ells que sí, que es llancen cap al costat dels flamencs; inútilment, però. Ignoraven que si s’hi haguessin apropat sense ésser vistos haurien pogut disparar contra aquests flamencs a cor què vols, car les detonacions els deixen estupefactes i parats en lloc de posar-los en fuga.

Fou debades que els caçadors assagessin d’aproximar-se a aquells superbs palmípeds que mesuraven més de quatre peus des de l’extremitat de llur bec fins al final de la cua. L’alerta havia estat donada i tota la bandada desaparegué cap al sud sense que hagués estat possible d’atènyer-los ni amb la escopeta de llarg abast.

Nogensmenys, els tres caçadors tornaren amb prou preses per no haver de saber-los greu el seu passeig per South-moors. Arribats al límit dels tolls d’aigua, es tornaren a posar les xanques i marxaren cap a la vora del riu, prometent-se de renovar una excursió, que els primers freds faria, encara més fructuosa.

Bog-woods. El carro, tirat pels dos guanacs, baixà i pujà el marge diverses vegades per dia durant una bona quinzena. I ara, que 1’hivern durés sis mesos o més, amb l’existència

De més a més, Gordon no podia esperar que arribés l’hivern per a posar French-den en estat de suportar-ne el rigor. Calia fer una bona provisió de combustible per tal d’assegurar, també, la calefacció dels estables i del corral. Amb aquesta finalitat, foren efectuades nombroses visites al llindar de considerable de llenya i la reserva d’oli de les foques, French-den no tindria res a témer del fred ni de la fosca.

Totes aquestes feines no privaven de seguir el programa que organitzava la instrucció d’aquell petit món. Per torn, els grans donaven classe als petits. Durant les conferències que es feien dues vegades a la setmana, Doniphan continuava fent una mica massa de mostra de la seva superioritat, cosa que no era per a atreure-li molts amics. Fora dels seus partidaris de costum, no era gaire ben vist pels altres. I, això no obstant, abans de dos mesos, quan les funcions de Gordon acabessin, ell comptava succeir-lo com a cap de la colònia. A base del seu amor propi, es deia que aquest lloc li correspondria per dret. ¿No fou una veritable injustícia que no fos elegit a la primera votació? Wilcox, Cross i Webb l’encoratjaven, maldestrament, en aquestes idees, temptejaven el terreny en vistes a la futura elecció i semblava que no dubtessin de l’èxit.

Doniphan, però, no comptava amb la majoria entre els seus companys. Sobretot els més joves no semblava que es volguessin declarar en favor d’ell, ni tampoc en favor de Gordon.

Gordon veia prou bé tots aquests maneigs i, ni que fos reelegible, no tenia molt d’interès a conservar aquesta situació. Notava que la severitat que havia manifestat durant aquest any de la seva «presidència» no era feta per a reunir-li vots. Les seves maneres, un xic dures, el seu esperit potser massa pràctic, sovint havien desplagut i Doniphan esperava que aquesta desplaença giraria a profit d’ell. Al moment de l’elecció hi hauria una lluita que seria, sens dubte, interessant de seguir.

Allò que els petits reprotxaven, sobretot, a Gordon, era la seva economia, veritablement massa minuciosa, referent als plats ensucrats. Els renyava quan no cuidaven els seus vestits, quan tomaven a «casa» amb alguna taca o algun esquinç i, sobretot, amb les sabates foradades, cosa que necessitava reparacions difícils i feia molt greu aquesta qüestió del calçat. I els botons perduts? ¿Quants de renys i de càstigs fins i tot? Aquesta qüestió dels botons no parava mai i Gordon exigia que tothom es presentés, els vespres, amb la xifra de botons reglamentaris, si no, els treia les postres o no els deixava sortir a passeig. En aquests casos, Briant intercedia tantost per Jenkins, tantost per Dole i això li donava molta popularitat. Els petits sabien que els dos funcionaris del rebost, Service i Mokó, eren partidaris de Briant i si, mai de mai, aquest esdevenia cap de la colònia de l’illa Chairman, ja entreveien un futur saborós en el qual les llaminadures no s’estalviarien!…

En què es basen les coses d’aquest món? De veritat, aquesta colònia de nois no era la imatge de la societat? La seva tendència no és de «fer l’home» des del començament de la vida?

Briant no s’interessava per aquestes coses. Treballava sense parar i no estalviava la feina al seu germà; tots dos eren els primers i els darrers a començar i a acabar la feina, com si tinguessin un deure especial a acomplir. Els dies no eren consagrats enterament a la instrucció comuna. El programa havia reservat algunes hores per als jocs. Una condició de bona salut és practicar, de tant en tant, exercicis gimnàstics. Tots hi prenien part. S’enfilaven als arbres, i s’hissaven fins a les primeres branques per mitjà d’una corda enrotllada al tronc. Es feien salts de llargada ajudats de llargues perxes. Es banyaven a les aigües del llac i els que no sabien nedar, n’aprengueren ben aviat. Es feien curses amb recompenses per al vencedor. S’exercitaven en el maneig de les boles i del llaç.

També hi havia algun d’aquests jocs tan en voga entre els nois anglesos i, ultra els que ja han estat mencionats capítols abans, jugaven al crocket, als rounders, joc de dos equips que es juga amb pala i pilota corrent els jugadors en rodó seguint un nombre de bases; d’aquest joc sembla haver-se’n derivat l’actual beisbol; als quoits que exigeixen més particularment la força del braç i la justesa del cop d’ull. Convé descriure més detalladament aquest joc per tal com, un dia, provocà una escena de les més penoses entre Briant i Doniphan.

Era la tarda del 25 d’abril. Repartits en dos equips en nombre de vuit, Doniphan, Webb, Wilcox i Cross per un costat i Briant, Baxter, Garnett i Service per l’altre jugaven una partida de quoits sobre la gespa de Sport-terrace. A la superfície plana d’aquest terreny s’hi havien plantat dos punxons de ferro a uns cinquanta peus l’un de l’altre. Cada un dels jugadors té dos quoits, una mena de rodones de metall, amb un forat al centre i més primes de la perifèria que del mig.

En aquest joc, cada jugador ha de llançar els seus quoits successivament i amb prou traça perquè puguin entrar el primer al primer punxó i el segon al segon. Si aconsegueix d’atènyer un dels punxons guanya dos punts i si n’arriba atènyer dos, guanya quatre punts. Quan els quoits no fan més que apropar-se del punxó guanyen dos punts els dos que s’hi apropen més i un punt si només hi ha un quoit en bona posició.

Aquell dia l’animació dels jugadors era gran i pel mateix fet que Doniphan era en un camp oposat al de Briant, cadascú hi posava un amor propi extraordinari.

Ja s’havien jugat dues partides. Briant i el seu equip havien guanyat la primera en marcar set punts, mentre que llurs adversaris no havien guanyat més que la segona, amb sis punts.

Estaven a punt de jugar la partida decisiva. Ara bé, els dos equips havien fet cinc punts i no quedaven més que dos quoits per a tirar.

—Et toca a tu, Doniphan —digué Webb—, ja cal que apuntis bé. És el nostre darrer llançament i cal guanyar!

—Estigues tranquil! —respongué Doniphan.

Es posà en posició amb els peus ben col·locats l’un davant de l’altre, la mà dreta aguantava la rodona, el cos lleugerament inclinat carregant sobre el costat esquerre, les galtes un xic pàl·lides i la mirada viva amb les celles arrugades.

Després d’haver apuntat curosament brandant la rodona, la projectà horitzontalment i vigorosa, car el punxó es trobava a una cinquantena de peus.

La rodona no atenyé el punxó pel seu centre i el tocà pel seu cantell extern; en lloc d’entrar al punxó, caigué a terra, la qual cosa li donà sis punts en total.

Doniphan no pogué contenir un gest de despit i picà de peus a terra amb ràbia.

—Quina llàstima! —digué Cross—, però encara no hem perdut Doniphan!

—Cert que no, afegí Wilcox. El teu quoit és al mateix peu del punxó i tret que Briant faci entrar el seu…, el repto que ho faci millor!

En efecte, si la rodona que Briant anava a llançar, ara li tocava jugar, no s’adaptava al punxó, la partida era perduda pel seu equip, car era gairebé impossible, cas de no entrar, que caigués més a prop del punxó, del que ho havia fet Doniphan.

—Apunta bé… apunta bé! —cridà Service.

Briant no respongué, per tal de no fer-se desagradable a Doniphan. Només volia una cosa: assegurar el guany de la partida, més pels seus companys que per ell mateix.

Es posà en posició i llançà tan destrament el seu quoit que, aquest, anà a ajustar-se al punxó.

—Set punts! —cridà triomfalment Service—. Hem guanyat la partida, hem guanyat!

Doniphan s’avençà amb vivesa.

—No, la partida no és guanyada —digué.

—I per què? —demanà Baxter.

—Perquè Briant ha fet trampa!

—Trampa? —respongué Briant, empal·lidint-se-li la cara per aquesta acusació.

—Sí, trampa! —respongué Doniphan—. Briant no tenia els peus a la línia on havien d’ésser… s’havia apropat unes dues passes!

—No és veritat! —digué Service.

—És fals! —respongué Briant— i ni admetent que fos veritat, hauria estat un error per part meva i no toleraré que Doniphan m’acusi d’haver fet trampa!

—De debò? No ho toleraries? —digué Doniphan aixecant les espatlles.

—No —respongué Briant que ja començava a no dominar-se—. I us provaré que els meus peus estaven ben col·locats a la línia…

—Sí, sí —cridaren Baxter i Service.

—No, no —respongueren Webb i Cross.

—Mireu l’empremta de les meves sabates a la sorra! —reprengué Briant— i com sigui que Doniphan no ha pogut equivocar-s’hi, jo li diré que ha mentit!

—Mentit? —va dir Doniphan que s’acostà lentament al seu company.

Webb i Cross s’arrengleraren al seu darrera per tal de sostenir-lo, mentre que Service i Baxter estaven a punt per a ajudar Briant si hi havia lluita.

Doniphan havia pres l’actitud d’un boxador; s’havia tret la jaqueta i arremangat les mànigues fins al colze, amb el mocador enrotllat al voltant del seu puny.

Briant, que havia trobat la seva sang freda, restava immòbil, com si li repugnés de barallar-se amb un dels seus camarades i donar un exemple tal a la petita colònia.

—No has fet bé d’injuriar-me, Doniphan —digué—, i ara no tens raó de provocar-me…

—És clar! —respongué Doniphan, amb el to de més profund menyspreu—. Mai no es té raó provocant aquells que no saben respondre a les provocacions!

—Si no hi responc —digué Briant—, és que no em convé respondre-hi.

—Si no hi respons, és perquè tu tens por!

—Jo, por?…

—Sí, ets un covard!

Briant s’arremangà i se n’anà resoltament cap a Doniphan. Els dos adversaris, ara, estaven en posició l’un davant de l’altre.

Entre els anglesos i fins en pensionats anglesos, la boxa forma part, com si diguéssim, de l’educació. S’ha observat que els nois hàbils en aquest exercici tenen més dolçura i paciència que els altres i no cerquen querelles a cada moment.

A Briant, essent francès, no li havia agradat mai aquest bescanvi de cops de puny que prenen, únicament, la cara com a blanc. Es trobava, doncs, en estat d’inferioritat enfront del seu adversari que era un pugilista destre, mal que tots dos fossin de la mateixa edat i de la mateixa talla, sensiblement iguals en força.

La lluita era a punt d’endegar-se i s’anava a marcar el primer assalt, quan Gordon, que acabava d’ésser avisat per Dole, cuità a intervenir.

—Briant! Doniphan! —va cridar.

—M’ha tractat de mentider —digué Doniphan.

—Després que m’ha acusat de fer trampa i de dir-me covard —respongué Briant.

En aquell moment tots s’havien arremolinat al voltant de Gordon, mentre que els dos adversaris havien fet algunes passes enrera, Briant amb els braços creuats i Doniphan en l’actitud d’un boxador.

—Doniphan —digué aleshores Gordon amb una veu severa—, conec Briant!… no és qui ha buscat la querella!… Ets tu qui n’ha tingut la primera culpa!

—Veritablement Gordon —replicà Doniphan—. Et reconec prou bé; sempre a punt de prendre partir en contra meu!

—Sí… quan ho mereixes —respongué Gordon.

—Molt bé —afegí Doniphan—, però que les culpes siguin meves o seves, si Briant refusa de batre’s amb mi serà un covard.

—I tu, Doniphan —respongué Gordon—, ets un xicot dolent que dóna un exemple detestable als seus companys! Com?, en la greu situació en què ens trobem, un de nosaltres no cerca més que empènyer vers la desunió? Sempre te l’has d’heure amb el millor de tots!…

—Briant, remercia Gordon! —cridà Doniphan—, i, ara, en guàrdia.

—Doncs, no —digué Gordon—. Com a cap vostre, m’oposo a tota escena de violència entre vosaltres! Briant, vés-te’n a French-den! I tu, Doniphan, vés a fer-te passar la ràbia allà on vulguis i no tornis fins que puguis comprendre que donant-te la culpa, no het fet més que el meu deure!

—Sí, sí!… —cridaren els altres, menys Webb, Wilcox i Cross—. Hurra per a Gordon!… Hurra per a Briant!

Davant d’aquesta gairebé unanimitat no es podia, sinó, obeir. Briant se n’anà al hall i al vespre, quan Doniphan tornà a l’hora d’anar al llit, no manifestà cap intenció de continuar l’afer. De totes maneres, es notava que covava una rancúnia sorda i que la seva enemistat contra Briant no havia fet més que créixer i que no oblidaria, si es presentava el cas, la lliçó que acabava de donar-li Gordon. Per altra banda, va refusar les temptatives de reconciliació que aquell volgué fer.

Eren de doldre, en efecte, aquelles fastigoses dissensions que amenaçaven el repòs de la petita colònia. Doniphan comptava amb Wilcox, Cross i Webb que sofrien la seva influència, que sempre li donaven raó. No hi havia lloc de témer una escissió en el futur?

Des d’aquell dia no se’n va tomar a parlar. Ningú no féu al·lusió a allò que havia passat entre els dos rivals i el treballs habituals continuaren executant-se en previsió de l’hivern. Ja no tardaria.

Durant la primera setmana de maig, el fred fou prou sensible perquè Gordon donés l’ordre d’encendre les estufes del hall i de tenir-les carregades nit i dia. Ben aviat, va semblar necessari d’escalfar l’estable i el corral, cosa que entrava en les atribucions de Service i de Garnett. En aquesta època, certs ocells es preparaven per emigrar a bandades. Vers quines regions volaven? Evidentment, devia ésser vers les contrades septentrionals del Pacífic o del continent americà que els oferien un clima menys rigorós que el de l’illa Chairman.

Entre aquests ocells i a primer rengle, hi havia les orenetes, aquests meravellosos emigrants, capaços de transportar-se ràpidament a distàncies considerables. Sota la preocupació incessant d’emprar tots els medis per tal de repatriar-se, Briant, tingué la idea de fer servir la marxa d’aquests ocells per a assenyalar la situació actual dels nàufrags de l’Sloughi. Res no fou més fàcil que atrapar algunes dotzenes d’aquestes orenetes, de la espècie dita «rústica», car feien niu, àdhuc a l’interior de Store-room. Els posaren al coll un saquet de roba, que contenia una nota indicant, aproximadament, en quina banda del Pacífic convindria recercar l’illa Chairman, amb prec d’informar Auckland, capital de Nova Zelanda.

Després les orenetes foren amollades i fou amb veritable emoció que els joves colons els enviaren un sentit «a reveure» al moment en què desapareixien en direcció nord-est!

Esperança de salvació ben modesta; però si tan sols un d’aquests missatges pogués ésser recollit, Briant havia tingut raó de no negligir-lo. Des del 25 de maig comparegueren les primeres neus i, per consegüent, alguns dies abans que l’any precedent. Calia concloure, d’aquesta precocitat de l’hivern, que serie de gran rigor? Almenys, era de témer. Per sort, la calor, la llum i l’aliment eren assegurats per llargs mesos a French-den, sense comptar allò que donaven els South-moors, el bestiar dels quals venia de bona gana cap a les vores del riu Zelanda.

Ja feia algunes setmanes que havien estat distribuïts els vestits calents i Gordon vetllava per tal que les mesures d’higiene fossin observades rigorosament.

Fou durant aquest darrer període que French-den es ressentí d’una agitació secreta que posà els caps d’aquells joves en emoció. L’any per al qual Gordon havia estat anomenat cap de l’illa Chairman s’acabaria el 10 de juny. Converses, conciliàbuls, gairebé es poden dir intrigues agitaven aquell petit món. Com sabem, Gordon volia restar-hi indiferent. Briant, essent francès d’origen ni tan sols pensava a governar una colònia de joves en la qual els anglesos eren majoria.

En el fons i sense demostrar-ho massa, aquell que sobretot s’inquietava d’aquesta elecció, era Doniphan. Evidentment, amb la seva intel·ligència per damunt de l’ordinari, la seva valentia de la qual ningú no en dubtava, hauria tingut gran oportunitat si no hagués estat el seu caràcter altívol, el seu esperit dominador i els defectes de la seva envejosa naturalesa.

No obstant això, ja sigui que es cregués segur de succeir Gordon, ja sigui que la seva vanitat li privava de pidolar els vots, va fer veure que s’apartava de la qüestió. Per altra banda allò que no féu ell mateix, els seus amics ho feren per ell. Wilcox, Webb i Cross, treballaven de sota mà llurs camarades per tal que donessin els seus sufragis a Doniphan, sobretot els petits, el recolzament dels quals era preciós. Com que no es parlava de ningú més, Doniphan pogué contemplar la seva elecció com assegurada.

Va arribar el 10 de juny.

A la tarda es procediria a fer l’escrutini. Cada u, havia d’inscriure en un paper el nom d’aquell per al qual volia votar. La majoria decidiria. Com que la colònia constava de catorze nombres, Mokó, en aquella època, no podia pretendre d’exercir el mandat d’elector donada la seva qualitat de negre, doncs, set vots més un, d’un mateix nom fixarien la tria de nou cap.

L’escrutini s’obrí a les dues, sota la presidència de Gordon i tingué lloc amb aquella gravetat que la raça anglo-saxona dedica a totes les operacions d’aquest gènere.

I quan el recompte fou fet, donà els resultats següents:

Briant: Vuit vots.

Doniphan: Tres vots.

Gordon: Un vot.

Ni Gordon ni Doniphan volgueren prendre part a la votació. Briant, havia votat per Gordon.

Sentint proclamar aquest resultat, Doniphan no pogué dissimular la seva decepció ni la irritació profunda que sentia.

Briant, mol sorprès d’haver assolit la majoria dels sufragis, estigué a punt, d’antuvi, de refusar l’honor que se li feia. Però, sens dubte, una idea li vingué a l’esperit, després d’haver mirat el seu germà Jacques.

—Gràcies, amics —digué—, accepto!

A partir d’aquell dia, Briant era per un any, el cap dels joves colons de l’illa Chairman.





XIX


El pal de senyals. — Grans freds. — El flamenc. — El pasturatge. — Traça de Jacques. — Desobediència de Doniphan i de Cross. — La boira. — Jacques entre la broma. — Les canonades de French-den. — Els punts negres. — Actitud de Doniphan.



Allò que els seus companys havien volgut fent la tria de Briant, era fer justícia al seu caràcter servicial, a la valentia de què feia prova en totes les ocasions de les quals depenia la sort de la colònia i a la seva infatigable devoció per l’interès general. Des d’aquell dia en què, per dir-ho així, havia pres el comanament del schooner, durant aquella travessia de Nova Zelanda a Filia Chairman, no havia reculat mai davant del perill o de la pena. Encara que fos de nacionalitat diferent, tots l’estimaven, grans i petits, aquests darrers principalment car ell se n’havia ocupat sempre amb tant de zel, que havien votat, unànimement, per ell. Només Doniphan i els seus tres amics, es refusaven a reconèixer les qualitats de Briant; però, al fons, sabien perfectament que eren injustos envers el més mereixedor de llurs camarades.

Tot i preveient que aquesta tria accentuaria encara la dissidència que ja existia, tot i tement que Doniphan i els seus partidaris no prenguessin alguna resolució penible, Gordon no va estalviar pas les seves felicitacions a Briant. D’una banda, tenia l’esperit massa equitatiu per a no aprovar la tria que s’havia fet i, per altra banda, preferia no haver-se d’ocupar de res més que de la comptabilitat de French-den.

Des d’aquell dia, però, fou ben visible que Doniphan i els seus tres amics estaven resolts a no suportar aquest estat de coses, amb tot i que Briant s’havia promès de no donar-los cap ocasió de fer algun excés, Jacques, veié amb una certa sorpresa com el seu germà acceptava el resultat de l’escrutini.

—És que vols…? —li digué sense acabar un pensament que Briant completà, responent-li en veu baixa:

—Sí, vull fer de manera que encara fem més del que hem fet, per tal de redimir la teva falta!

—Gràcies, germà —respongué Jacques—, i no m’estalviïs cap treball!

L’endemà, va tornar a començar el curs d’aquella existència que els llargs jorns de l’hivern farien tan monòtona.

I, d’antuvi, abans que els freds grans haguessin prohibit tota excursió a Sloughi-bay, Briant prengué un determini que no deixava de tenir la seva utilitat.

Ja sabem que s’havia instal·lat un pal de senyals en una de les crestes d’Auckland-hill, però només en quedaven parracs, de la bandera hissada al cap d’aquell pal, sacsejat com havia estat durant setmanes pels vents de l’alta mar. Calia, doncs, substituir-lo per un aparell capaç de suportar fins les bor-rasques hivernals. Sota els consells de Briant, Baxter va fabricar una mena de globus, trenat amb joncs flexibles, que abundaven a les vores del maresme, i que podria resistir, car el vent hi passaria a través. Acabat aquest treball, van fer una darrera excursió a la badia, durant el 17 de juny i aquest nou senyal que era visible en un radi de diverses milles va prendre el lloc de la bandera del Regne Unit. Ara, ja no era lluny el moment en què Briant i els seus companys romandrien acasernats a French-den. El termòmetre baixava lentament seguint una progressió contínua, cosa que indicava que hi hauria persistència dels grans freds.

Briant féu posar la iola en terra, a l’angle del contrafort. Fou tapada amb una lona gruixuda, per tal que la sequera no desencolés les juntures. Després, Baxter i Wilcox pararen nous llaços prop de la cleda i cavaren noves fosses al llindar de Traps-woods. Finalment les malles foren alçades tot al llarg de la riba esquerra del riu Zelanda, de manera que es poguessin capturar les aus marines que les violentes brises del sur arrossegarien vers l’interior de l’illa.

Entre tant, Doniphan i dos o tres dels seus companys, muntats en les seves xanques, feien excursions pels South-moors, d’on no en tomaven mai amb un pam de nas, tot i estalviant llurs trets, car, respecte les municions. Briant es mostrava tan economitzador com Gordon.

Durant els primers dies de juliol, el riuet va començar a gelar-se. Uns quants dels glaçons que es formaren al Family-lake derivaren seguin el corrent. Ben aviat, com a conseqüència de la seva acumulació una mica més avall de French-den es va formar un amuntegament i la superfície del curs d’aigua no fou més que una espessa crosta glaçada. Mantenint-se el fred a una dotzena de graus sota zero, el llac no tardaria a solidificar-se en tota la seva extensió. Així, després d’un violent assalt d’unes ràfegues que feren més lenta la solidificació, el vent girà al sud-est, el cel s’aclarí i la temperatura va baixar a prop de vint graus sota la temperatura de congelació.

El programa de la vida hivernenca fou reprès en les mateixes condicions que havia estat establert l’any anterior. Briant se n’ocupava, sense fer abús de la seva autoritat. L’obeïen de bona gana i Gordon donat l’exemple, li facilitava la tasca. Per altra banda ni Doniphan ni cap dels seus companys es posà mai en estat d’insubordinació. S’ocupaven del servei diari de les trampes, paranys, xarxes i llaços que els havia estat més especialment atribuït; de totes maneres, seguien vivint entre ells, parlant amb veu baixa i barrejant-se molt poc a la conversa general, àdhuc durant els menjars i les vetlles del vespre. Preparaven alguna maquinació?, no se sabia. Total, que no se’ls podia fer cap recriminació i, per tant, Briant no hagué d’intervenir. Ell s’acontentava essent just per a tots, prenent molt sovint a compte d’ell les feines més penoses i més difícils, sense estalviar-hi el seu germà que rivalitzava del zel amb ell. Gordon va poder observar que el caràcter de Jacques fins i tot tendia a canviar i Mokó veia, amb plaer, que després de l’explicació que havia tingut amb Briant, el germà petit es barrejava més sovint i més obertament als propòsits i als jocs dels seus camarades.

Els estudis omplien aquelles llargues hores que el fred obligava a passar al hall. Els quatre petits feien progressos sensibles. Instruint-los, els grans no deixaven d’instruir-se a ells mateixos. Durant les llargues vetllades, llegien en veu alta narracions de viatges, a les quals, Service, hauria preferit segurament la lectura dels seus Robinsons. Algunes vegades, també, l’acordió de Garnett deixava escapar alguna de les seves dolentes harmonies que el malpreparat melòman feia «sonar» amb una convicció gens envejable. Altres, cantaven formant cor, cançons de llur infantesa i quan el concert s’acabava, cadascú es ficava a la seva llitera.

Mentrestant, Briant no deixava de reflexionar sobre el possible retorn a Nova Zelanda; era la seva gran preocupació. En això, es diferenciava de Gordon que només pensava a completar l’organització de la colònia. La presidència de Briant havia d’assenyalar-se pels esforços que es farien amb la finalitat de tornar a la llar. No deixava mai de pensar en aquella taca blanquinosa que havia entrevist a l’alta mar de Deception-bay. No formaria part d’alguna terra situada al veïnatge de l’illa?, es preguntava. Si fos així, seria impossible de construir una embarcació mitjançant de la qual provessin d’arribar a aquella terra? Ara, sempre que en parlava amb Baxter, aquest feia anar el cap comprenent que es tractava d’un treball que era pel damunt de les seves forces!

—Ai! —repetia Briant—, perquè només som uns nois, sí, uns nois, quan caldria que fóssim uns homes! —I aquesta era la seva més gran pena.

Durant aquelles nits d’hivern, encara que la seguretat semblava assegurada a French-den, algunes alertes es produïren. Diverses vegades, Fann es posà a bordar amb llargs lladrucs d’alarma, quan bandes d’animals carnissers, gairebé sempre xacals, venien a rodar pels volts de la cleda. Doniphan i els altres es precipitaven per la porta del hall i llançaven tions encesos a aquelles maleïdes bèsties i arribaven a fer-les fugir.

També dues o tres vegades, algunes parelles de jaguars i de pumes es deixaren veure per aquells encontorns, sense acostar-se mai tant com els xacals. A aquests, els rebien a trets, encara que des de la distància de la qual es feia foc no poguessin ésser mortalment atesos. Cal dir que no fou sense pena que es pogué preservar la cleda.

El 24 de juliol, Mokó tingué l’oportunitat de demostrar de nou els seus talents culinaris, preparant un bestiar, del qual tots es van regalar, els uns com a golafres i els altres com a gormands.

El cas és que Wilcox, ajudat per Baxter, no s’havien acontentat de parar ginys per als animals, volàtils o rosegaires, de petita espècie. Corbant alguns d’aquells arbrets que creixien entre els matolls de Traps-woods, havien pogut instal·lar veritables trampes de nus escorredor per a animals de gran tamany. Aquesta mena de parany s’usa, generalment, als boscos per on passen cérvols i animals semblants i no és rar que doni bons resultats.

A Traps-woods, no fou un cérvol, fou un magnífic flamenc que, a la nit del 24 de juliol, es deixà agafar per un d’aquells nusos escorredors i, malgrat els seus esforços, no pogué des-lliurar-se’n. L’endemà, quan Wilcox va visitar les fosses, va trobar l’animal escanyat pel llaç que l’arbret, en aixecar-se, li havia estret la gorja. Aquest flamenc, ben plomat, ben netejat, ben farcit d’herbes aromàtiques i rostit a punt, fou declarat excel·lent. Tant d’ales com de cuixes, n’hi hagué per a tothom i fins i tot cadascú tingué el seu trosset de llengua que es ben bé allò que es pugui menjar de millor sota la capa del cel.

La primera quinzena del mes d’agost fou marcada per quatre dies d’un fred excessiu. No fou sense aprensió que Briant veié baixar el termòmetre fins a trenta graus sota zero. La puresa de l’aire era incomparable i, com passa sovint amb aquests grans descensos de temperatura, ni un alè d’aire no torbava l’atmosfera.

Durant aquesta temporada no era possible sortir de French-den sense sentir-se pres pel fred fins al moll dels ossos. Es va prohibir als petits d’exposar-se a l’aire ni un moment. Els grans, per altra banda, només ho feien que en casos d’absoluta necessitat, principalment per a alimentar dia i nit les llars de l’estable i del corral.

Per sort, aquests freds duraren poc temps. Vers el 6 d’agost, el vent tornà a girar a l’oest. Sloughi-bay i el litoral de Wreck-coast, foren assaltats per borrasques esfereïdores que, després d’haver batut de ple els darreres d’Auckland-hill, rebotaven amb una violència incomparable. Tanmateix, French-den no en sofrí gaire; hauria calgut un veritable terratrèmol per a desajuntar les seves sòlides parets. Les ràfegues de vent més irresistibles, aquelles que llancen vaixells d’alta bordada a les costes o trabuquen edificis de pedra, no podien res contra l’inamovible espadat. Nombrosos arbres foren desarrelats, però això no feia més que estalviar feina als joves llenyataires quan vingués l’hora de refer llur provisió de combustible.

Tot comptat, aquestes borrasques donaren per resultat modificar profundament Testat atmosfèric, en el sentit que portaren la fi dels grans freds. La temperatura s’anà elevant constantment i, una vegada passats aquells disturbis, es man-tingué a una mitjana de set a vuit graus sota el punt de congelació.

La darrera quinzena d’agost fou molt suportable. Briant pogué reprendre els treballs del defora, a excepció de la pesca, car encara un glaç gruixut recobria les aigües del riu i del llac. Es feren nombroses visites a les trampes, llaços i xarxes elevades, on els animals del maresme queien abundosament; el rebost no va parar mai de tenir caça fresca.

Altrament, la cleda comptà aviat amb alguns nous hostes. Ultra les covades d’avutardes i de pintades, la vincunya parí cinc petits als quals no mancaren les atencions de Service i de Garnett.

Tenint en compte l’estat del glaç, Briant tingué la idea d’oferir als seus companys un gran partit de patinatge. Amb una sola de fusta i una làmina de ferro, Baxter assolí de fabricar algunes parelles de patins. Tots ells tenien, qui més qui menys, el costum de patinar i restaren encantats d’aquesta ocasió de desplegar llurs talents sobre la superfície de Family-lake.

Doncs, el 25 d’agost, vers les onze del matí tots els nois llevat de Dole, Costar i Iverson que romangueren sota custòdia de Mokó i de Fann, sortiren per cercar un indret on la capa del gel presentés una vasta extensió a propòsit per a patinar.

Briant havia agafat una de les cornetes de bord a fi de poder cridar, si convenia, la seva petita tropa en el cas que algun d’ells s’allunyés massa. Tots havien esmorzat abans de sortir i pensaven retornar abans de l’hora de dinar.

Calgué resseguir la riba prop de tres milles abans de trobar un emplaçament convenient, car el llac, prop de French-den, era ple d’amuntegaments de gel. Travessant Trap-woods, els joves s’aturaren davant d’una superfície uniformement solidificada que s’estenia fins a perdre’s de vista pel cantó de l’est. Hauria estat un magnífic camp de maniobres per a un exèrcit de patinadors.

No cal que diguem que Doniphan i Cross se n’havien endut llurs fusells per si es presentava l’ocasió de tirar contra algun bestiar. Gordon i Briant, als quals no agradava gens ni mica aquest esport hi havien anat només amb la intenció d’evitar possibles imprudències.

Sense contradicció, els més destres eren Doniphan, Cross i Jacques, sobretot aquest darrer que guanyava tant per la seva velocitat de desplaçament com per la precisió de les seves corbes complicades.

Abans de donar el senyal de sortida, Briant reuní els seus companys i els digué:

—No tinc necessitat de recomanar-vos enteniment i deixar de banda tota mena d’amor propi! No hi ha por que el gel es trenqui, però sí que es poden trencar braços o cames! No us allunyeu fora de vista! Si us arribeu a trobar massa lluny, recordeu que Gordon i jo us esperem aquí mateix, de manera que quan jo doni el senyal amb la corneta tothom haurà de presentar-se!

Fetes aquestes recomanacions, els patinadors es llançaren per damunt del llac i Briant quedà tranquil·litzat veient com desplegaven una real habilitat. Hi hagueren, d’antuvi, algunes caigudes que no feren més que provocar alguna riallada.

Jacques, feia meravelles, endavant, endarrera, sobre un peu, sobre dos peus, dret, ajupit, descrivint cercles i el·lipses amb una perfecta regularitat; i quina satisfacció era per a Briant veure com el seu germà prenia part als jocs de tots els altres!

És probable que Doniphan, l’home d’esports tan apassionat per tots els exercicis del cos, sentís alguna gelosia pels èxits de Jacques, el qual era aplaudit de bon cor per tots, de manera que no va tardar gaire a allunyar-se de la riba, malgrat les recomanacions de Briant. I, fins i tot, en un cert moment féu senyes a Cross per tal que se li ajuntés.

—Ei! Cross! —li cridà—, per allà veig una bandada d’ànecs… allà baix… cap a l’est… No els veus?

—Sí, Doniphan.

—Tots dos portem fusell… doncs, a caçar!…

—Però Briant ha prohibit…

—Deixa’m tranquil amb el teu Briant!… Anem-hi! A tota velocitat! —En un obrir i tancar d’ulls, Doniphan i Cross havien fet una mitja milla perseguint aquella banda d’aus que voleiaven per damunt de Family-lake.

—Cap on van? —digué Briant.

—Deuen haver vist cacera —respongué Gordon—, i l’instint de caçador…

—O més aviat l’instint de desobediència! —reprengué Briant—. Sempre ha d’ésser Doniphan…

—Et fa por que hi hagi algun perill?

—Qui ho sap, Gordon… Sempre és una imprudència allunyar-se… Mira ja que lluny que són!

I, de fet, enduts per una cursa ràpida, els dos nois ja només es veien com dos punts a l’horitzó del llac. Malgrat que tenien temps de tornar, car el dia encara duraria unes hores, no deixava d’ésser una imprudència. En aquella època de l’any, a cada moment podia produir-se un canvi de l’estat de l’atmosfera. Amb una senzilla modificació de la direcció del vent n’hi hauria prou per a portar ràfegues o boires.

Ja podeu jutjar les aprensions de Briant quan, cap a les dues, l’horitzó desaparegué bruscament sota una espessa capa de boires.

En aquest moment, Cross i Doniphan encara no havien tornat i els vapors, acumulats ara a la superfície del llac, tapaven la ribera occidental.

—Allò que jo temia —digué Briant—. Com trobaran el camí?

—Toca la corneta!… Toca la corneta!… —digué vivament Gordon—. La corneta ressonà tres cops i la seva nota de metall es perllongà a través de l’espai. Potser contestarien amb trets? L’única manera que tenien Cross o Doniphan per a fer conèixer llur posició.

Briant i Gordon escoltaren… Cap detonació no arribà a les seves orelles.

Ja la boira havia guanyat molt d’espessor i d’extensió i les seves primeres volutes es desenvolupaven a menys d’un quart de milla de la riba. Ara bé, com que la boira s’elevava al mateix temps cap a les zones altes, el llac sencer desapareixeria dintre uns quants minuts.

Aleshores, Briant va cridar els companys que havien quedat a l’abast de la vista i, alguns instants després, tots estaven reunits a la riba.

—Què decidim? —preguntà Gordon.

—Ho hem d’intentar tot, per tal de retrobar Cross i Doniphan abans que es perdin completament entre la boira! Que un de nosaltres se’n vagi cap a la direcció que ells han pres i provi de cridar-los a tocs de corneta…

—Jo hi vaig —digué Baxter.

—Nosaltres també —digueren dos o tres més.

—No! Hi aniré jo! —digué Briant.

—Seré jo, germà! —respongué Jacques—. Amb els meus patins no em costarà massa de trobar-los.

—Està bé!… —respongué Briant—. Vés-hi. Jacques i escolta bé si sents algun tret!… Té, agafa la corneta que servirà per a assenyalar la teva presència!

—Sí, germà!

Un instant després Jacques era invisible enmig de les boires que cada vegada esdevenien més opaques.

Briant, Gordon i els altres escoltaven atentament els tocs de corneta llançats per Jacques, la distància, però, els apagà ben aviat.

Va passar una mitja hora. Cap notícia dels absents, ni de Cross i Doniphan, incapaços d’orientar-se sobre el llac, ni de Jacques que havia anat al seu encontre.

I què esdevindrien tots tres en el cas que vingués la nit abans que fossin de retorn?

—Si portéssim armes de foc —digué Service—, potser…

—Armes? —respongué Briant—. A French-den en tenim! No perdem ni un moment. En marxa!

Era el millor partit que podien prendre car, abans que res importava indicar tant a Jacques com als altres dos la direcció que havien de seguir per tornar a trobar la riba de Family-lake. El millor, doncs, era tornar a French-den des d’on podrien fer-se senyals per detonacions successives.

En menys de mitja hora feren les tres milles que els separaven de Sport-terrace. Aquesta vegada no es tractava d’estalviar la pólvora; Wilcox i Baxter carregaren dos fusells i dispararen en direcció est.

Cap resposta! Ni tret, ni toc de corneta!

Ja eren dos quarts de quatre. La boira s’espesseïa a mesura que el sol desapareixia darrera el massís d’Auckland-hill. A través d’aquella broma tan pesant, era impossible de veure res a la superfície del llac.

—El canó! —digué Briant.

Una de les dues petites peces de l’Sloughi, la que apuntava a través d’un dels forats fets prop de la porta del hall, fou arrossegada fins al bell mig de Sport-terrace i dirigida, convenientment, vers el nord-est. Carregaren un dels sacs de pólvora de fer senyals i Baxter ja anava a estirar la corda de la metxa quan Mokó suggerí la idea d’afegir-hi un grapat d’herba untada de greix. Li semblava que això donaria més força a la detonació i no s’equivocava.

Sortí la descàrrega, mentre Costar i Dole es tapaven les orelles. Enmig d’una atmosfera tan perfectament calmosa era inadmissible que aquesta detonació no fos audible a una distància de diverses milles. Escoltaren… Res!

Durant encara una hora, el canonet fou disparat cada deu minuts. No podia ésser que els tres desapareguts no comprenguessin el significat d’aquestes descàrregues repetides que indicaven la posició de French-den. Aquestes descàrregues successives es devien sentir per tota la superfície del llac car les boires són a propòsit per a la propagació llunyana dels sons i aquesta propietat creix, fins i tot, amb la seva densitat.

Per fi, un xic abans de les cinc, dos o tres trets, encara allunyats, foren apercebuts de manera clara en direcció del nord-est.

—Són ells! —cridà Service.

I, immediatament, Baxter respongué amb una darrera descàrrega al senyal de Doniphan.

Pocs instants després, dues ombres es dibuixaren a través de les bromes que eren menys espesses prop de la riba que al mig del llac. Ben aviat els seus burres s’afegiren als hurres que sortien de Sport-terrace.

Eren Doniphan i Cross.

Jacques no era amb ells.

Podeu imaginar les angoixes mortals que sentia Briant! El seu germà no havia pogut trobar els dos caçadors que ni tan sols havien sentit els tocs de corneta. En aquell moment, Cross i Doniphan, ja s’havien dirigit vers la part meridional del llac, mentre que Jacques s’enfonsava cap a l’est per tractar de trobar-los i ells, sense les detonacions del canonet, no haurien pogut trobar pas el camí.

Briant, pensant només en el seu germà extraviat enmig de les boires no pensava a formular renys a Doniphan, la desobediència del qual perillava de tenir unes conseqüències tan greus. Si Jacques es veia obligat a passar la nit al llac amb una temperatura que potser baixaria fins als quinze graus sota zero, com podria resistir un fred tan intens?

—Sóc jo qui hauria l’haver-hi anat, sóc jo! —repetia Briant. Gordon i Baxter assajaven, debades, a donar-li esperances.

Encara se dispararen unes quantes canonades. Evidentment, si Jacques hagués estat prop de French-den, les hauria sentit i no hauria deixat d’assenyalar la seva presència amb un toc de corneta. Però, quan els darrers ressons de les canonades es perderen al lluny, les detonacions romangueren sense resposta. I ja la nit començava a fer-se; la fosca no tardaria a embolcallar tota l’illa.

No obstant, una circumstància bastant favorable es produí. La boira semblava tenir una tendència a dissipar-se. La brisa que s’havia aixecat en pondre’s el sol, com passava quasi cada vespre després de la calma del dia, empenyia les boires cap a l’est desembarassant la superfície de Family-lake. Aviat, la dificultat de tornar a casa només seria deguda a la fosca de la nit.

En aquestes condicions només hi havia una cosa per fer; encendre una gran foguera a la riba per tal que pogués servir de senyal. I ja Wilcox, Baxter i Service apilotaven llenya al centre de Sport-terrace. Quan Gordon els aturà.

—Espereu! —digué.

Amb l’allargavistes als ulls, Gordon mirava atentament en direcció nord-est.

—Em sembla que veig un punt… —digué—. Un punt que es desplaça… —Briant agafà la ullera i mirà.

—Déu sigui lloat!… És ell!… —va cridar—. És Jacques!… Ja el veig!…

I tots es posaren a cridar a ple pulmó, com si haguessin pogut ser sentits a una distància que no devia ésser inferior a una milla! De totes maneres aquesta distància anava disminuint sensiblement. Jacques, amb els seus patins, lliscava com una fletxa damunt de la crosta gelada del llac apropant-se a French-den. Alguns minuts i hauria arribat.

—Jo diria que no va sol! —digué Baxter sense poder retenir un gest de sorpresa.

En efecte, una observació més atenta, féu conèixer que dos altres punts es moviment darrera de Jacques a uns cent peus d’ell.

—Què és? —demanà Gordon.

—Homes?… —respongué Baxter.

—No, més aviat semblen animals! —digué Wilcox.

—Potser són feres —afegí Doniphan.

No s’errava, i sense dubtar, amb el fusell a la mà, es llançà cap al llac a la recerca de Jacques.

En pocs moments, Doniphan es trobà amb el jove i descarregà els seus dos trets contra les feres que giraren cua i desaparegueren ràpidament.

Eren dos óssos, que no haurien cregut que figuressin entre la fauna chairmaniana! Si aquestes temibles bèsties voltaven per l’illa, com era que els caçadors no n’havien trobat mai rastre? Es podia admetre que no hi habitaven però que, durant l’hivern, aventurant-se damunt de la superfície de la mar gelada o embarcats en grans glaçons flotants, aquests óssos s’atrevien fins aquells paratges? I això no semblava indicar que hi havia algun continent pel veïnatge de l’illa?… Caldria reflexionar-hi!

Fos com fos, Jacques estava salvat i el seu germà l’estrenyia contra el seu pit. Les felicitacions, les abraçades, les estretes de mà no li mancaren al valent xicot. Després d’haver «cornetejat» inútilment per tal de cridar els seus dos companys, ell mateix, perdut entre les més espesses bromes, es va trobar en la impossibilitat d’orientar-se, quan les primeres detonacions ressonaren.

—Nomes pot ésser el canó de French-den\ —es digué, tot cercant d’on podia venir-ne el so. Es trobava, aleshores, a diverses milles de la riba al nord-est del llac i, de seguida, a tota velocitat dels seus patins corregué vers la direcció que li assenyalaven.

De sobte, quan la boira començava a dissoldre’s, es va veure en presència de dos óssos que es llançaren contra ell. Malgrat el perill la seva sang freda no l’abandonà ni un moment i, gràcies a la rapidesa de la seva cursa, pogué mantenir els animals a distància; si hagués fet una caiguda, estava perdut.

I, a part a Briant, mentre tornaven a casa:

—Gràcies, germà meu —digué en veu baixa—, gràcies per haver-me permès de…

Briant li estrenyé la mà, sense respondre.

Després, al moment en què Doniphan anava a passar la porta del hall, li digué:

—T’havia prohibit d’allunyar-te i ja veus com la teva desobediència hauria pogut causar una gran desgràcia! Tanmateix, Doniphan, encara que hagis faltat, no puc menys que remerciar-te d’haver anat a socórrer Jacques!

—No he fet més que el meu deure —respongué fredament Doniphan. I ni tan sols va estrènyer la mà que li allargava tan cordialment el seu company.





XX


Un alto a la punta sud del llac. — Doniphan, Cross, Webb i Wilcox. — Separació. — La regió deis Down-lands. — L’East-river. — Baixant per la riba esquerra. — Arribada a la desembocadura.



Sis setmanes després d’aquests esdeveniments, cap a les cinc de la tarda, quatre dels joves colons acabaven d’aturar-se a la extremitat meridional de Family-lake.

Era el 10 d’octubre. La influència de la bona estació es feia sentir. Sota dels arbres, revestits d’una verdor tota fresca, el terra havia tornat a prendre el seu color primaveral. Una lleugera brisa arrissava la superfície del llac, encara il·luminat pels darrers raigs de sol que acaronaven l’ampla plana dels South-moors les voreres dels quals eren formades per una estreta platja sorrenca. Nombrosos ocells passaven a Colles cridaneres tomant als seus abrigalls nocturns a l’ombra dels boscos o per les amfractuositats de l’espadat. Diversos grups d’arbres de fulla perenne, pins, roures i, no lluny, una colla d’avets, trencaven la monòtona aridesa d’aquell cantó de l’illa Chairman. El quadre vegetal del llac es trencava en aquell indret, i por tornar a trobar l’espessa cortina dels boscos, hauria calgut remuntar durant diverses milles l’una o l’altra de les dues riberes laterals.

En aquell moment, un bon foc encès al peu d’un pi, projectava el seu fum olorós que el vent rebutjava pel damunt del maresme. Un parell d’ànecs s’estaven rostint davant d’una llar flamejant, arreglada entre dues pedres. Després de sopar, aquells quatre nois no haurien de fer més que embolicar-se en llurs mantes i, mentre un d’ells vetllaria, els altres tres dormirien tranquil·lament fins a ser de dia.

Eren Doniphan, Cross, Webb i Wilcox i heus aquí en quines circumstàncies havien pres el partit de separar-sé dels seus companys:

Durant les darreres setmanes d’aquest segon hivern que els joves colons acabaven de passar a French-den, les relacions entre Doniphan i Briant eren més tibants que mai. No hem d’oblidar el despit amb el qual Doniphan havia vist l’elecció del seu rival. Havent-se tornat més gelós, més irritable encara, no podia resignar-se a sotmetre’s a les ordres del nou cap de l’illa Chairman. Si no li va resistir obertament és perquè la majoria no l’hauria sostingut; prou que ho sabia. No obstant en diverses ocasions havia manifestat tanta mal-volença que Briant no havia pogut deixar, justament de reprotxar-li-ho. Des dels incidents del patinatge quan la seva desobediència havia estat flagrant, ja sigui endut pels seus instints de caçador ja sigui per voler fer el que li passà pel cap, la seva insubmissió no havia fet sinó créixer i havia arribat el moment en què Briant es veuria obligat a castigar.

Fins aleshores, Gordon, molt inquiet d’aquest estat de coses, havia obtingut de Briant que es contingués. Però aquest, sentia que se li acabava la paciència i que per l’interès general, pel manteniment del bon ordre, seria necessari un exemple. Debades Gordon havia assajat de tornar Doniphan a sentiments millors. Si, en alguna ocasió, havia tingut cap influència damunt d’ell, hagué de reconèixer que l’havia perduda enterament. Doniphan no li perdonava que, molt sovint, hagués pres partit pel seu rival. Així, doncs, la intervenció de Gordon no portà cap resultat i, amb profunda pena, preveié complicacions molt properes.

D’aquest estat de coses en resultava, doncs, que el bon acord, tan indispensable als hostes de French-den, era destruït. Es notava un malestar moral que feia molt penosa l’existència en comú.

De fet, llevat de les hores dels menjars, Doniphan i els seus partidaris, Cross, Webb i Wilcox, que cada vegada patien més el seu domini, vivien a part. Quan el mal temps els privava d’anar a caçar, es reunien en un racó del hall i allí parlaven entre ells en veu baixa.

—Ben segur —digué un dia Briant a Gordon— que s’estan posant d’acord tots quatre per alguna maniobra…

—No pas en contra teu, Briant? —respongué Gordon—. Provar de prendre el teu lloc?… Doniphan no gosaria!… Tots estaríem al teu costat i ell no ho ignora!

—Potser pensen separar-se de nosaltres?

—D’això tinc por, Briant, i no crec que tinguem el dret de privar-los-ho!

—Te’ls imagines, Gordon, anant a establir-se lluny d’aquí?

—Potser no hi pensen, Briant!

—Al contrari; sí que hi pensen! He vist com Wilcox copiava el mapa del nàufrag Baudoin, segurament amb la idea d’endur-se-la…

—Això ha fet Wilcox?…

—Sí, Gordon, i en veritat, no sé pas si per a fer cessar aquests enuigs no valdria més que jo dimitís en favor d’un altre… de tu Gordon, o fins i tot de Doniphan!… Això tallaria en sec les rivalitats…

—No Briant —respongué Gordon amb força—. Noi Seria faltar als teus deures envers aquells que t’han nomenat… a aquells qui tu et deus!

Entremig d’aquestes discussions empipadores s’acabà l’hivern. Amb els primers dies d’octubre, i havent desaparegut definitivament els freds, la superfície del llac i la del riu s’havien descongelat enterament. I fou aleshores, la vesprada del 9 d’octubre, quan Doniphan féu conèixer la seva decisió d’abandonar French-den amb Webb, Cross i Wilcox.

—Ens voleu abandonar? —digué Gordon.

—Abandonar-vos?… No, Gordon —respongué Doniphan—. És només que nosaltres quatre hem fet el projecte d’anar a establir-nos en un altre indret de l’illa.

—I per què, Doniphan? —preguntà Baxter.

—Senzillament, perquè desitgem viure al nostre grat i, ho diré francament, perquè no ens va bé de rebre ordres de Briant!

—Voldria saber què és el que em pots reprotxar Doniphan —demanà Briant.

—Res… fora que ets el nostre cap! —respongué Doniphan—. Ja hem tingut un americà per cap de la colònia!… Ara, és un francès el qui ens mana!… Només faltaria que nomenéssim Mokó…

—No parles seriosament? —preguntà Gordon.

—El que és seriós —respongué Doniphan amb un to altívol—, és que si plau els nostres companys de tenir per cap qualsevol que no sigui anglès, a mi i als meus amics no ens plau!

—Molt bé —respongué Briant—. Wilcox, Webb, Cross i tu Doniphan, sou lliures d’anar-vos-en i d’emportar-vos-en la part dels objectes a la qual tingueu dret!

—Mai no n’hem dubtat, Briant, i, des de demà deixarem French-den!

—Tant de bo no us hàgiu de penedir de la vostra decisió! —afegí Gordon, que comprengué que tota insistència seria inútil.

Heus ací el projecte que Doniphan havia resolt de posar en execució: Algunes setmanes abans, fent la narració de la seva excursió pel cantó oriental de Filla, Briant havia afirmat que la petita colònia s’hi hauria pogut instal·lar en bones condicions. Les masses de la costa formaven nombroses cavernes, els boscos a llevant de Family-lake eren prop de la platja, l’East-river donava aigua dolça en abundància, el bestiar de pèl i de ploma pul·lulava per les ribes; en fi, la vida hi devia ésser tan fàcil com a French-den i molt millor del que hauria estat a Sloughi-bay. Altrament, la distància entre French-den i la costa només era de dotze milles en línia dreta, de les quals sis per a la travessia del llac i altres tantes per a seguir el curs de l’East-river. Doncs, en cas de necessitat absoluta, seria factible comunicar-se amb French-den.

Després d’haver reflexionat sobre tots aquests avantatges, Doniphan havia decidit d’establir-se, juntament amb els seus tres companys, a l’altre litoral de l’illa.

Ara bé, no era, per via marítima que Doniphan volia atènyer Deception-bay. Volia seguir la ribera de Family-lake fins a la seva punta meridional, contornejant-la i remuntar per la riba oposada per a arribar a l’East-river, tot explorant una contrada de la qual encara no es coneixia res, seguir el curs d’aigua pel mig del bosc fins a la seva desembocadura; aquest era l’itinerari que pensava seguir. Seria un recorregut molt llarg, unes quinze o setze milles, però ell i els seus companys les farien tot caçant. D’aquesta manera Doniphan evitava d’embarcar-se a la iola, la maniobra de la qual demanava una mà més experta que la seva. El bot de cautxú bastaria per a travessar l’East-river i, si calia, altres rius si és que se’n trobaven.

Altrament, aquesta primera expedició no havia de tenir per objectiu més que el de reconèixer el litoral de Deception-bay, per tal d’escollir-hi l’indret on Doniphan i els seus tres amics tornarien per instal·lar-s’hi definitivament. No volent, doncs, embarassar-se amb bagatges, resolgueren de no agafar més que dos fusells, quatre revòlvers, dues destraletes, munició en quantitat suficient, fils de pescar, mantes de viatge, una de les brúixoles de butxaca, el lleuger canot de cautxú i, solament, algunes conserves pensant que amb la caça i la pesca n’hi hauria àmpliament per a les seves necessitats. Per altra banda, ells creien que aquesta expedició només duraria sis o set dies. Quan haurien escollit l’habitacle, tornarien a French-den, agafarien la part dels objectes provinents de l’Sloughi dels quals eren legítims posseïdors i ho carregarien tot al carro. Quan Gordon o qualsevol dels altres volgués anar a visitar-los, li farien bona acollida, però continuar compartint la vida com en les condicions actuals, s’hi refusaven absolutament i, respecte això, no consentirien a desdir-se de llur determinació.

L’endemà, a la sortida del sol, prengueren comiat dels seus camarades que es mostraven entristits de la separació. Potser també ells estaven més emocionats del que volien deixar veure, encara que estiguessin fermament decidits a realitzar llur projecte, en el qual la tossuderia hi tenia una gran part. Després d’haver travessat el riu Zelanda amb la iola que Mokó tornà al dic, s’allunyaren sense presses, tot examinant aquesta banda inferior de Family-lake que s’anava estrenyent cap a la seva punta i aquesta immensa plana dels South-moors, de la qual no es veia la fi ni pel sud ni per l’oest.

Tot fent camí, mataren alguns ocells al mateix llindar del maresme. Doniphan, comprenent que havia d’estalviar les municions, s’havia acontentat del bestiar necessari per al menjar del dia.

El temps era cobert però sense amenaça de pluja i la brisa semblava fixada al nord-est. Durant aquell dia els quatre xicots no feren més de cinc o sis milles i, arribats cap a les cinc, a l’extremitat del llac, s’hi aturaren per passar la nit.

Aquests són els fets succeïts a French-den entre els darrers dies del mes d’agost i l’onze d’octubre.

Així, ara, els quatre companys, es trobaven lluny dels seus camarades, dels qual no haurien hagut de separar-se mai fos pel que fos! Ja se sentien isolats? Potser sí! Però, decidits a dur el seu projecte fins al capdavall, no pensaven més que a crear-se una nova existència a qualsevol altre racó de l’illa Chairman.

L’endemà, després d’una nit bastant freda que una gran foguera, alimentada fins a l’alba, havia fet suportable, es prepararen per continuar el camí. La punta meridional del llac feia un angle molt agut quan s’ajuntaven les dues vores; la de la dreta pujava, gairebé perpendicularment, vers el nord. A l’est, el país era encara d’aiguamolls encara que l’aigua no inundés el seu terra herbós, més elevat d’uns quants peus per sobre del llac. Certs relleus, tapissats d’herba, ombrejats per arbres raquítics, eren els únics accidents. Com sigui que aquell paratge semblava ésser format només per dunes, Doniphan li donà el nom de Down-lands (terra de dunes). Després, no volent llançar-se a través de l’inconegut, resolgué continuar seguint la riba per tal d’atènyer l’East-river i la part del litoral ja examinada per Briant. Més tard, ja explorarien aquesta regió dels Down-lands fins a la costa.

No obstant discutiren la qüestió abans de posar-se en camí.

—Si les distàncies són ben marcades al mapa —digué Doniphan—, hem de trobar l’East-river tot al més a set milles de la punta del llac i, sense cansar-nos massa, podrem arribar-hi cap al vespre.

—Per què no tallem cap al nord-est de manera que trobem el riu a la seva desembocadura? —féu observar Wilcox.

—Sí, això ens estalviaria un bon tros de camí —afegí Webb.

—No hi ha dubte —explicà Doniphan—, però, per què ens hem d’aventurar entremig d’aquests aiguamolls que no coneixem i exposar-nos a haver de tornar enrera? Contràriament, seguint la vora del llac, hi ha moltes probabilitats que cap obstacle ens barri el pas!

—I també —afegí Cross— ens interessa explorar el curs de l’East-river.

—Evidentment —respongué Doniphan—, car aquest riu estableix una comunicació directa entre la costa i Family-lake i, per altra banda, seguint-lo, tindrem ocasió de visitar la banda del bosc que travessa.

Dit això, es posaren en marxa a bon pas. Una estreta calçada, d’uns tres a quatre peus d’ample, dominava per un costat el nivell del llac i per l’altre la llarga extensió de dunes que s’allargava cap a la dreta. Com sigui que el terra anava pujant sensiblement, calia suposar que l’aspecte dels terrenys canviaria enterament algunes milles enllà.

Cap a les onze, Doniphan i els seus companys s’aturaven per esmorzar a la riba d’una caleta, ombrejada per uns freixes molt alts. Des d’allí, tan lluny com es dirigís la mirada en direcció est, no hi havia més que una massa confusa de verdor que tapava l’horitzó. Un agutí, abatut de matinada per Wilcox, pagà les despeses de la menjada, preparada més o menys bé per Cross que havia estat especialment triat per substituir Mokó. Just el temps d’haver fet uns quants bocins a la brasa, damunt de troncs ardents, de devorar-los i de fer-se passar la set ensems que la gana, els xicots emprengueren de nou el camí per la vora de Family-lake.

Aquell bosc, del qual el llac seguia el llindar contenia les mateixes espècies d’arbres que Traps-woods del cantó occidental, només que els de fulla perenne hi creixien en més gran nombre. S’hi comptava mes pins, avets i roures-verds que bedolls o freixes; però tots ells superbs per les seves dimensions.

Amb gran satisfacció, Doniphan pogué observar, també, que la fauna no era menys variada en aquesta part de l’illa. Diverses vegades es deixaren veure guanacs i vicunyes, així com un ramat de nandús que s’allunyava després de desassedegar-se al llac. Les llebres, els tucutucus, els pécaris i els volàtils pul·lulaven entre els matolls.

Cap a les sis de la tarda, calgué aturar-se. En aquest indret la riba era tallada per un curs d’aigua que servia de sobreeixidor al llac. Devia ésser, i era en efecte, l ’East-river. Això fou més fàcil de reconèixer perquè Doniphan descobrí, davall d’un grup d’arbres, al fons d’una caleta, rastres recents de campament, és a dir les cendres d’una foguera. Era allí on Briant, Jacques i Mokó havien amarrat durant la seva excursió a Deception-bay i on havien passat la seva primera nit.

Acampar en aquest indret, tornar a encendre els troncs apagats i, després, havent sopat estendre’s sota els mateixos arbres que havien abrigat els seus companys és el que aquells nois podien fer de millor i és, justament, el que feren.

Vuit mesos endarrera, quan Briant s’havia aturat en aquest indret, poc es pensava que quatre dels seus companys hi vindrien amb la intenció de viure separadament en aquella regió de l’illa!

I qui sap si, veient-se allí, lluny del confortable habitacle de French-den, on només depenia d’ells d’haver-s’hi quedat, Cross, Wilcox i Webb tingueren algun penediment d’aquell cop de cap! Però, ara, la seva sort anava lligada a la de Doniphan i aquest era massa vanitós per a reconèixer els seus errors, massa tossuderia per a renunciar als seus projectes, massa gelosia per a consentir a doblegar-se davant del seu rival. En fer-se clar, Doniphan proposà de travessar immediatament l’East-river.

—El que haurem fet, ja estarà fet —digué—, i amb el que queda de dia en tindrem prou per a arribar a la desembocadura que no és a gaire més de cinc o sis milles!

—I, encara —féu observar Cross—, a la riba esquerra és on Mokó ha fet provisió de pinyons i en podrem recollir mentre fem camí.

El bot de cautxú fou desempaquetat i, una vegada botat, Doniphan es dirigí vers la riba oposada arrossegant una corda pel darrera. Amb uns quants cops de pala franquejà ben aviat els trenta o quaranta peus d’amplada que el riu mesurava en aquell indret. Els altres estiraren el bot amb la corda lligada i, successivament, van passar tots a l’altra riba.

Fet això, Wilcox aplanà el bot, el plegà com un sac de viatge, se’l posà a l’esquena i reprengueren el camí. No hi ha dubte que hauria estat menys fatigat de lliscar pel corrent de l’East-river embarcats a la iola com ho havien fet Briant, Jacques i Mokó, però el canot de cautxú no podia portar més que una persona i hagueren de renunciar al viatge en iola.

Aquell dia fou molt penós. L’espessor del bosc, el sòl sovint erissat d’espesses herbes, sembrat de branques i branquillons abatuts per les darreres tempestes, alguns fanguissars que calgué contornejar no sense dificultats, retardaren l’arribada al litoral. Tot fent camí, Doniphan pogué observar que, segons semblava, el nàufrag francès no havia deixat rastre del seu pas en aquesta part de l’illa, com als massissos de Traps-woods. I, no obstant això, no era dubtós que l’havia explorat, car al mapa indicava exactament el curs del riu fins a Deception-bay.

Poca estona abans del migdia, feren alto per a dinar, precisament a l’indret on hi havia els pins pinyoners. Cross va recollir una certa quantitat de pinyons i tots en menjaren. Després, durant encara dues milles i per tal de no allunyar-se del curs d’aigua hagueren d’obrir-se pas entre espessos matorrals a cops de destral.

A conseqüència d’aquests retards l’extrem límit del bosc no fou abastat fins a les set del vespre. Venint la nit, Doniphan no pogué fer reconeixement pel litoral. De totes maneres si no veié més que una línia d’escuma, prou va sentir el llarg i greu bruel de la mar que s’esbatanava per la platja.

Decidiren d’aturar-se en aquell indret i dormir sota les estrelles. La propera nit podrien, sense cap dubte, trobar millor abric en alguna de les cavernes no lluny de la desembocadura del riuet.

Organitzat el campament, el dinar o més aviat el sopar, vista l’hora tan avançada, es compongué de gallets de bruguera que foren rostits a les flames d’una foguera de branques mortes i de pinyons trets de les pinyes que torraren al mateix foc.

Per prudència, fou convingut que aquest foc seria entretingut fins a la matinada i fou Doniphan qui se n’encarregà.

Wilcox, Cross i Webb, estesos sota les branques d’un frondós pi i molt fatigats d’aquella llarga jornada de marxa, s’adormiren immediatament. A Doniphan li costà molt lluitar contra la son. Tanmateix, resistí, però al moment que un dels seus companys havia de rellevar-lo, no es va decidir a despertar-me cap de tan ben adormits com els va veure.

Per altra banda, el bosc era tan tranquil pels voltants del campament que la seguretat no devia ésser menys que la de French-den.

Així, després d’haver afegit alguns braçats de llenya a la foguera, Doniphan anà a ajassar-se al peu de l’arbre. Els ulls se li clogueren per a no tornar a obrir-los fins al moment en què el sol sortia de l’ample horitzó de la mar que es dibuixava a flor de cel.





XXI


Exploració de Deception-bay. — Bear-rock-harbour.— Projectes de tornada a French-den. Reconeixement al nord de l’illa. — El North-creek. — Beechs-forest. — Borrasca espantosa. — Nit d’al·lucinacions. — En alçar-se el dia.



La seva primera preocupació fou de baixar pel curs del riu fins a la seva desembocadura. Des d’allí, les seves mirades es passejaren àvidament damunt d’aquell mar que veien per primera vegada. No era menys desert que en el litoral oposat.

—I, no obstant —féu observar Doniphan—, si, com creiem, l’illa Chairman no és allunyada del continent americà, els vaixells que surten de l’estret de Magallanes i pugen cap els ports de Xile i del Perú, deuen passar per l’est! Raó de més per a establir-nos a la costa de Deception-bay i encara que sigui Briant qui l’ha batejada, confio que no justificarà molt de temps aquest nom de mal auguri!

Fent aquesta observació, Doniphan cercava excuses o, almenys, pretextos de la seva ruptura amb els companys de French-den. Considerant-ho bé, per altra banda, era sobretot per aquesta banda del Pacífic a l’orient de l’illa Chairman per on havien de passar més aviat els vaixells amb destí als ports de Sud-Amèrica.

Després d’haver examinat l’horitzó amb l’allargavistes, Doniphan volgué visitar la desembocadura de l ’East-river. Com ho havia observat Briant, ell i els seus companys constataren que la naturalesa havia creat allí un petit port, molt abrigat del vent i de les ones. Si el schooner hagués anat a parar en aquell indret no hauria estat impossible d’evitar l’embarrancament i de guardar-lo intacte per al repatriament de tots ells.

Cap al darrera de les roques que formaven el port, s’apilotaven els primers arbres del bosc que anava no solament fins a Family-lake sinó, també, cap al nord on la mirada no trobava més que un horitzó de verdor. En quant a les coves no havia exagerat gens. Doniphan no tindria altra dificultat que la tria. De totes maneres, li va semblar convenient de no allunyar-se de les vores de l ’East-river, ben aviat, trobà una xemeneia entapissada amb una sorra fina, amb racons i raconets, dintre de la qual el confort no seria menys que a French-den. Aquella caverna hauria pogut bastar a tota la colònia, car comprenia una sèrie de cavitats annexes, de les quals se n’hauria pogut fer cambres diferents, en lloc de no disposar més que d’un hall com a Store-room.

La jornada fou emprada visitant la costa en una extensió d’unes dues milles. Mentrestant, Doniphan i Cross tiraren a alguns tinamús mentre que Wilcox i Webb paraven un fil de pesca de fons a les aigües del riu a un centenar de peus de la desembocadura. S’agafaren una mitja dotzena de peixos d’un tamany regular. Les conquilles abundaven també pels innombrables forats i esquerdes dels esculls que, al nord-est, cobrien el port contra els embats d’alta mar. Els musclos i les petxines hi abundaven i eren de bona qualitat. Tindrien, doncs, a l’abast de la mà els musclos i els peixos de la mar que lliscaven entre els grans fucus anegats al peu del banc, sense que fos necessari d’anar a pescar-los a quatre o cinc milles.

No deveu haver oblidat que, quan l’exploració de Briant a la desembocadura de l ’East-river, aquest havia pujat en una roca que semblava un ós gegantí. Doniphan també fou colpit per la seva forma singular, i, per això, en prendre’n possessió donà el nom de Bear-rock-harbour (port de la roca de l’ós) al petit port que aquesta roca dominava i és aquest nom el que va figurar, des d’aleshores, al mapa de l’illa.

Durant la tarda, Doniphan i Wilcox s’enfilaren a la roca de l’ós, per tal de donar una bona ullada a la badia. A llevant, però, no els aparegué ni terra ni vaixells. Aquella taca blanquinosa que havia cridat l’atenció de Briant al nord-est, no la veieren, ja sigui que el sol ja era massa baix a l’horitzó, ja sigui que no existís i que Briant hagués estat joguina d’una il·lusió òptica.

Arribat el vespre, soparen sota un grup d’oms, les branques baixes dels quals s’estenien per damunt del curs d’aigua. Després tractaren si era convenient tornar immediatament a French-den, per tal de fer-se càrrec dels objectes necessaris que els pertocaven i que els mancaven per a una instal·lació definitiva a la caverna de Bear-rock.

—Penso —digué Webb—, que no hauríem de tardar ja que fer el trajecte del sud del llac ens demanarà alguns dies!

—Però —féu observar Wilcox—, quan tornarem aquí, no valdria més travessar el llac per tal de baixar per l’East-river fins a la seva desembocadura? Allò que féu Briant amb la iola per què no ho hauríem de fer nosaltres?

—Seria temps guanyat i ens estalviaria molta fatiga —afegí Webb.

—Què en penses, Doniphan? —demanà Cross.

Doniphan reflexionava sobre aquesta proposta que oferia reals avantatges.

—Tens raó, Wilcox —respongué—, i embarcant-nos a la iola que Mokó conduiria…

—A condició que Mokó ho volgués fer —féu observar Webb amb to de dubte.

—I per què no ho hauria de voler? —respongué Doniphan—. No tinc el mateix dret que Briant de donar-li una ordre? I per altra banda, només es tractaria de pilotar-nos a través del llac…

—Bé haurà d’obeir! —digué Cross—. Si ens veiem obligats a transportar per terra tot el nostre material, no acabarem mai i afegeixo que potser el carro no trobaria pas camí pel mig del bosc. Així, doncs, servim-nos de la iola…

—I si no ens la volen donar, aquesta iola? —insistí Webb.

—Refusar-nos-la? Qui ens la refusaria?

—Briant. No és el cap de la colònia?

—Briant, refusar?… ¿és que és més seva que nostra la iola?… Si Briant es permetés de refusar-la…

Doniphan no acabà la frase, però es comprenia que ni en aquest punt ni en cap altre, l’imperiós xicot no es sotmetria a les injuncions del seu rival.

Segons féu observar Wilcox era inútil de discutir aquesta qüestió. La seva opinió era que Briant els donaria totes les facilitats per a instal·lar-se a Bear-rock i no valia la pena de capficar-s’hi. Només mancava decidir si tornarien immediatament a French-den.

—Em sembla indispensable —digué Cross.

—Així, doncs, demà?… —preguntà Webb.

—No! —respongué Doniphan—. Abans d’anar-nos-en voldria fer una tirada més enllà de la badia per tal de reconèixer la part nord de l’illa. Dintre de quaranta-vuit hores podem estar de retorn a Bear-rock després d’haver atès la costa septentrional. Qui sap si no hi ha en aquesta direcció alguna terra que el nàufrag francès no pogué veure i, per conseqüent, no indicà al seu mapa. No seria prou enraonat de fixar-nos aquí, sense saber què hi ha més enllà.

L’observació era justa i encara que aquest projecte hagués de perllongar l’absència dos o tres dies, fou decidit que seria posat en execució sense tardança.

L’endemà, 14 d’octubre, a l’alba, prengueren la direcció del nord sense deixar el litoral.

En una llargada d’unes tres milles les masses rocoses s’arrengleraven entre el bosc i la mar, no deixant a llur base més que una platja sorrenca d’un centenar de peus d’amplada.

A migdia els joves, després d’haver deixat enrera les roques, s’aturaren per esmorzar.

En aquest indret, un segon curs d’aigua desembocava a la badia, però per la seva direcció, sud-est i nord-oest, es podia suposar que no sortia del llac. Les aigües, que descarregava en una estreta cala, devien ser les que recollia travessant la regió superior de l’illa. Doniphan li donà el nom de North-creek (rierol del nord) i, en veritat, no mereixia el qualificatiu de riu.

Amb uns quants cops de pala el bot de cautxú va franquejar-lo i no calgué més que resseguir el bosc, el límit del qual era la seva riba esquerra.

Pel camí Doniphan i Cross dispararen dos trets. Eren prop de les tres. Seguint el curs del North-creek, Doniphan havia estat portat cap al nord-oest més del que convenia, car es tractava d’atènyer la costa septentrional. Anava a reprendre la direcció cap a la dreta, quan Cross, aturant-lo, digué de sobte:

—Mira, Doniphan, mira!

I li ensenyava una massa rogenca que s’agitava molt visiblement entre les herbes i els canyars del rierol, sota el bressol dels arbres. Doniphan féu signe a Webb i a Wilcox de no moure’s i, després, acompanyat de Cross, amb el fusell a punt d’apuntar, anaren, sense fer soroll, cap aquella massa que es movia.

Era un animal de gran tamany i que hauria semblat un rinoceront si hagués portat banyes al cap i si el llavi inferior s’hagués allargat en desmesura.

En aquell moment, esclatà un tir, seguit immediatament d’un altre. Doniphan i Cross havien tirat gairebé alhora.

Segurament que a aquella distància de cent cinquanta peus, el plom no havia produït cap efecte sobre la gruixuda pell de l’animal, car aquest sortí corrents del canyar, passà ràpidament la riba i desaparegué dintre el bosc.

Doniphan havia tingut temps de reconèixer-lo. Era un amfibi perfectament inofensiu, un anta de pèl de color bru; dit altrament, un d’aquells enormes tapirs que es trobem més habitualment pels rius de Sud-Amèrica. Com que no se n’hauria pogut fer res la seva desaparició no sabé greu, si no és des del punt de vista de l’amor propi cinegètic. Per aquest costat de l’illa Chairman es desenvolupaven encara fins a perdre’s de vista grans masses verdejants. La vegetació s’hi comprimia prodigiosament i com que els freixes creixien per milers, Doniphan li donà el nom de Beechs-forest (bosc dels freixes) i fou anotat al mapa junt amb les altres dues denominacions de Bear-rock i North-creek admeses anteriorment.

En arribant el vespre, s’havien recorregut nou milles. Una quantitat igual i els joves exploradors haurien atès el nord de l’illa. Aquesta seria la tasca del dia següent.

En alçar-se el sol, fou represa la marxa. Hi havia diverses raons per a no entretenir-se. El temps amenaçava canvi. El vent que bufava de l’oest, manifestava una tendència a refrescar. Ja la nuvolada venia d’alta mar, encara en una zona elevada, cosa que permetia esperar que no es convertirien en pluja. Reptar el vent, ni que bufés tempestuosament, no era cosa d’espant per a minyons ben resolts, però les ràfegues, sovint acompanyades de xàfecs torrencials, els haurien molestat molt i haurien hagut de suspendre l’expedició, per tal de tornar a l’abric de Bear-rock. Apressaren el pas, encara que haguessin de lluitar contra la borrasca que els agafava de costat. La jornada fou extremadament penosa i anunciava una nit molt dolenta. De fet, no era res menys que una tempesta que assetjava l’illa i, a les cinc de la tarda, es féu sentir un gran ressò de tronada entremig de les clarors dels llampecs.

Doniphan i els seus companys no recularen. El pensament que ja hi estaven arribant els donava forces. D’altra banda, els massissos de Beechs-forest encara s’allargaven en aquella direcció i sempre els quedaria el recurs d’aixoplugar-se sota els arbres. El vent es desencadenava amb massa violència perquè fos de témer la pluja i la costa ja no devia ésser lluny.

Cap a les vuit, sentiren el ronc bramul de la ressaca, cosa que indicava la presència d’un banc d’esculls enfront de Pilla.

Mentrestant el cel, enfosquit ja per espessos núvols, s’ennegria poc a poc. Calia activar la marxa si volien que la mirada els abastés al lluny de la mar aprofitant les darreres lluïssors que encara il·luminaven l’espai. Més enllà del llindar d’arbres, hi havia una platja, ampla d’un quart de milla, damunt la qual les onades, blanques d’escuma s’allargaven després d’haver-se esberlat contra els rompents del nord. Tot i el cansament, els nois encara tingueren força per a córrer. Almenys, volien entreveure aquesta banda del Pacífic, mentre quedés un xic de claror. Era una mar sense límit o només un canal estret allò que els separava d’un continent o d’una altra illa?

Sobtadament, Wilcox que havia anat un xic avançat, s’aturà. Amb la mà, mostrava una massa negrenca que es dibuixava arran de la platja. Era, potser, un animal marí, un d’aquests grans cetacis, balena o balenoide, embarrancat a la sorra? Però, no era, més aviat, una embarcació inundada després d’haver estat rebatuda contra els esculls?

Sí! era un gussi tombat pel seu costat d’estribord i, més ençà, prop dels cordons d’algues entortolligats al límit de la marea alta, Wilcox mostrava dos cossos, ajaguts, a unes passes de l’embarcació.

Doniphan, Webb i Cross d’antuvi s’havien parat, però, després, sense reflexionar corregueren a través de la platja i arribaren davant dels dos cossos estesos a la sorra… cadàvers, potser?…

Aleshores, corpresos de terror, no venint-los ni el pensament que encara podia quedar un alè de vida en aquells cossos i que, per tant, calia tenir-ne cura immediatament, se’n tornaren, precipitadament, a cercar refugi sota els arbres.

La nit ja era fosca, ni que fos il·luminada encara per alguns llampecs, que no tardaren d’apagar-se. Enmig d’aquelles profundes tenebres els udols de la borrasca quedaven doblats pel soroll d’una mar desmuntada.

Quina tempesta! Els arbres petaven per tot arreu i no era pas sense perill per aquells que s’hi abrigaven; però hauria estat impossible d’acampar a la platja car la sorra, aixecada pel vent, petava per l’aire com metralla.

Durant tota la nit es quedaren al mateix lloc i no pogueren tancar els ulls un sol moment. El fred els féu sofrir cruelment, car no havien pogut encendre foc que s’hauria escampat amb perill d’incendiar les branques mortes apilotades per terra.

A més a més, l’emoció els feia estar desperts. ¿D’on venia aquella barca?… aquells nàufrags d’on eren?… ¿hi havia, doncs, terres per aquells voltants?… com havia pogut arribar el gussi fins a l’illa?… Tret que no pervingués d’algun vaixell que hagués naufragat per aquells paratges durant la forta borrasca?

Aquestes diverses hipòtesis eren admissibles i, durant els pocs moments de calma, Doniphan i Wilcox, arraulits l’un amb l’altre, se les comunicaven en veu baixa.

Al mateix temps, els seus cervells presa d’al·lucinacions, s’imaginaven crits llunyans, quan el vent amollava un poc i, parant Torella, es preguntaven si no hi havia altres nàufrags vagant per la platja? No! Els seus sentits els enganyaven. Cap crida desesperada no ressonava entre la violència de la tempesta… Ara es deien que havien fet malament de cedir a aquell primer moviment de por!… Volien anar cap els rompents amb perill que les ràfegues de vent els tombessin!… I, tanmateix, enmig d’aquella nit negra i a través d’una platja descoberta, que els grops de la marea alta escombrava, com haurien pogut trobar l’indret on havia embarrancat l’embarcació capgirada i el lloc on jeien els cossos damunt de la sorra?

Per altra banda els mancà, alhora la força moral i la força física. Després del temps que havien quedat reduïts a ells mateixos i després d’haver-se cregut, potser, homes, tornaven a sentir-se nois en presència dels primers éssers humans trobats des del naufragi de l’Sloughi i que la mar havia llançat, com cadàvers, damunt de la seva illa!

Finalment, la sang freda els retornà i comprengueren allò que el deure els manava de fer.

L’endemà, així que fos clar, tornarien a la vora de la platja, cavarien una fossa a la sorra i enterrarien els dos nàufrags després d’haver resat una preguera pel repòs de la seva ànima.

Que interminable els sembla aquella nit! Semblava que l’alba no vindria mai més per a dissipar-ne els horrors!

I, encara, si haguessin pogut adonar-se del temps transcorregut consultant els seus rellotges! Però fou impossible d’encendre cap llumí… ni abrigant-se sota de les mantes. Cross, que ho provava, hagué de renunciar-hi.

Aleshores Wilcox tingué la idea de recórrer a un altre medi per tal de saber, poc més o menys, l’hora. Al seu rellotge se li donava corda amb dotze voltes de rosca que duraven vint-i-quatre hores o sigui un tomb per cada dues hores. Ara bé, com que aquell vespre l’hi havia donat corda a les vuit, només caldria comptar el nombre de tombs que mancarien per a acabar la corda i calcular les hores escolades. És allò que féu; i no havent hagut de donar més que quatre tombs de corda, en va concloure que devien ésser aproximadament les quatre de la matinada. El dia, doncs, ja no trigaria a alçar-se. En efecte, ben aviat, les primeres blancors del matí es dibuixaren cap a l’est. La borrasca no s’havia calmat i com que els núvols baixaven cap a la mar, la pluja era de témer abans que Doniphan i els seus companys poguessin arribar al port de Bear-rock.

Abans que res, havien de rendir els darrers honors als nàufrags. Doncs, així que l’alba s’hagués filtrat a través la massa de vapors acumulats a l’alta mar, s’arribaren fins a la platja lluitant amb molta pena contra l’empenta de les ràfegues. Diverses vegades hagueren de sostenir-se mútuament per tal de no caure.

El gussi estava embarrancat a prop d’un lleuger monticle de sorra i es comprenia que el flux de la marea augmentat pel vent l’havia mogut de lloc.

En quant als dos cossos, ja no hi eren…

Doniphan i Wilcox avançaren una vintena de passes per la platja… Res!… Ni tan sols empremtes que, per altra banda, el reflux hauria esborrat.

—Així aquells desgraciats eren vius, puix que han pogut aixecar-se!…

—On deuen ésser? —preguntà Cross.

—On són?… —respongué Doniphan indicant la mar que s’esbatanava amb fúria—. Allà on la marea baixa els hagi dut!

Doniphan, anà com pogué, fins al llindar del banc d’es-culls i va passejar l’allargavistes per la superfície de la mar…

—Cap cadàver! Els cossos dels nàufrags devien haver estat enduts per la mar!

Doniphan tornà prop dels altres que s’havien quedat a prop de l’embarcació. Potser hi trobarien algun supervivent d’aquella catàstrofe? L’embarcació era buida.

Era una xalupa de vaixell mercant, amb pontet al davant i amb una quilla que mesurava uns trenta de peus. No era en estat de navegar; el revestiment d’estribord havia estat enfonsat a la línia de flotació pels xocs de l’embarrancada. Un tros de pal, trencat arran de base, alguns bocins de vela enganxats als suports de les cordes… era tot el que quedava dels seus ormeigs. De provisions, utensilis, eines o armes, res als cofres de sota banc, res al castellet de proa. A popa, dos noms indicaven el nom del vaixell al qual havia pertanyut i el nom del port de registre:

SEVERN — SAN FRANCISCO

San Francisco! Un dels ports del litoral de Califòrnia…! El vaixell era de nacionalitat americana!

En quant a aquesta part de la costa on els nàufrags havien estat llençats per la tempesta, era la mar la que en limitava l’horitzó.





XXII


Una idea de Briant. — Joia dels petits. — Construcció d’un estel. — Experiment interromput. — Els supervivents del Severn. — Perills que corren Doniphan i els seus companys. — Sacrifici de Briant. — Tots reunits.



Des de la marxa dels quatre amics, la vida dels joves colons havia esdevingut ben trista. Amb quina profunda pena no havien vist produir-se aquesta separació, les conseqüències de la qual podien ésser tan fatals! Certament, Briant no s’havia de reprotxar res i, tal vegada, potser estava més afectat que els altres, car l’escissió havia tingut lloc a causa d’ell.

Debades Gordon volia aconsolar-lo, dient:

—Ja tornaran, Briant, i més aviat del que pensen! Per més tossut que sigui Doniphan, les circumstàncies seran més fortes que ell! Abans que l’hivern arribi, m’hi jugo qualsevol cosa que hauran tornat a French-den\

Briant va fer anar el cap i no gosà de respondre res. Que certes circumstàncies tinguessin per resultat de fer tornar els absents, potser sí! Però, aleshores, és que aquestes circumstàncies haurien esdevingut molt greus!

Abans que l’hivern arribi, havia dit Gordon. Els joves colons, doncs, estaven condemnats a passar un tercer hivern a l’illa Chairman? No els pervindria cap socors mentrestant? Aquests paratges del Pacífic, durant l’estiu, no eren freqüentats per alguns vaixells de comerç i el globus-senyal hissat al cim d’Auckland-hill no seria finalment vist?

És veritat que aquell globus, enlairat solament a dos cents peus pel damunt del nivell de l’illa, només devia ésser visible en un radi molt restringit. Així, doncs, després d’haver provat d’establir inútilment amb Baxter el pla d’una embarcació que fos capaç d’aguantar la mar, Briant fou portat a cercar el medi d’elevar algun senyal a una altura més gran. En parlava sovint i, un dia, digué a Baxter que no creia impossible d’emprar un estel per a tal fi.

—No ens manquen ni la tela ni la corda —afegí—, i donant a l’aparell dimensions suficients, podria planejar per una zona elevada; a mil peus, per exemple!

—Menys els dies en què no hi hauria ni un alè d’aire! —féu observar Baxter.

—Dies com els que dius són ben rars —respongué Briant— i, quan hi hagués calma, no hauríem de fer res més que tornar l’estel a terra. Ara bé, llevat d’aquests casos després d’haver lligat l’extrem de la corda de l’estel a un lloc de terra, el mateix estel seguiria els canvis de la brisa i no ens hauríem de captenir de la seva direcció.

—Tot és qüestió de provar-ho —digué Baxter.

—Demés —replicà Briant—, si aquest estel fos visible durant el dia a gran distància, potser una seixantena de milles, també podria ser-ho durant la nit si penjàvem un fanal a la seva cua o a la seva carcassa!

En conjunt, la idea de Briant no deixava d’ésser pràctica. Quant a la seva execució, no era qüestió per a embarassar uns xicots que tantes vegades havien fet volar estels pels camps de la Nova Zelanda.

Quan el projecte de Briant fou conegut, causà una joia general. Els petits sobretot, Jenkins, Iverson, Costar i Dole, prengueren la cosa pel cantó divertit i s’engrescaren amb el pensament d’un estel que sobrepujaria tot allò que fins aleshores havien vist. Quin plaer, estirar la corda quan fóra ben tibant, mentre l’estel es balancejaria pels aires!

—Li posarem una cua ben llarga! —deia un.

—I unes orelles ben grosses! —repetia l’altre.

—Hi pintarem un magnífic titella que ballarà ben bé allà dalt!

—I li farem ganyotes!

Era una veritable alegria! I, de fet, allí on aquests nois no veien més que una distracció hi havia una idea molt seriosa que permetia esperar que produiria feliços resultats.

Baxter i Briant es posaren a la feina, l’endemà mateix del dia en què Doniphan i els seus companys havien abandonat French-den.

—No cal dir com obriran els ulls quan veuran aquest mecanisme —cridà Service—. Quina pena que els meus Robin-sons no haguessin tingut mai la idea de llançar un estel a l’espai!

—Es podrà veure des de tots els indrets de la nostra illa? —va preguntar Garnett.

—No solament de nostra illa —respongué Briant—, sinó també d’una gran distància pels paratges del voltant.

—El veuran des d’Auckland?… —preguntà Dole.

—Ai, no! —respongué Briant somrient de la pregunta—. Després de tot, quan Doniphan i els altres el veuran, potser els vindran ganes de tornar!

Ja es veu com el brau xicot només pensava en els absents i no desitjava més que una cosa: que aquesta separació s’acabés el més aviat possible.

Aquell dia i els següents foren emprats en la construcció de l’estel al qual, Baxter, va proposar de donar-li forma octogonal. L’armadura, lleugera i resistent, la feren amb una mena de canyes molt rígides que creixien per les vores de Family-lake. Era prou forta per a resistir l’embranzida d’una brisa ordinària. Damunt d’aquesta armadura, Briant féu ex-tendre una de les teles lleugeres recobertes de cautxú que servien per a tapar les claraboies del schooner, teles tan impermeables que el vent no podria filtrar-se a través del teixit. Per corda, n’emprarien una de pescar d’almenys dos mil peus amb nusos molt acostats i que havia servit per a arrossegar per la mar l’aparell de mesurar la velocitat que els anglesos anomenen loch i que era capaç de suportar una tensió considerable.

No cal que diguem que l’estel aniria ornat amb una cua magnífica destinada a mantenir-lo en equilibri quan s’inclinaria sobre les capes d’aire. Era tan sòlidament construït que hauria pogut emportar-se’n qualsevol dels joves colons enlaire! No es tractava d’això, però i ja n’hi havia prou que fos prou sòlid per a resistir les brises fresques, prou gran per tal d’atènyer una certa altitud i per a ésser vist en un radi de cinquanta seixanta milles.

És obvi, que aquest estel no podia manejar-se amb les mans. Sota l’empenta del vent hauria arrossegat tot el personal de la colònia i més de pressa del que ells haurien volgut. La corda, doncs, havia d’enrotllar-se en un dels cabres-tants del schooner. Aquest petit torn horitzontal fou dut al mig de Sport-terrace i afermat fortament a terra, per tal que pogués resistir la tracció del «Gegant dels aires», nom que els petits admeteren de comú acord.

Havent acabat tota aquesta feina el dia 15 cap al vespre, Briant va remetre per a l’endemà a la tarda el llançament, al qual assistirien tots els seus companys.

Ara bé, l’endemà no fou possible procedir a la experiència. S’havia desencadenat una tempesta i l’aparell hauria estat fet a trossos immediatament si hagués donat presa al vent.

Era aquella mateixa tempesta que havia assaltat Doniphan i els seus companys a la part septentrional de l’illa, al mateix temps que llançava la xalupa i els nàufrags americans contra els esculls del nord, als quals, més tard, donaren el nom de Severn-shores (esculls del Severn).

L’endemà passat, 16 d’octubre, encara que s’havia produït una certa calma, la brisa era massa violenta per a llançar l’aparell aeri. Però, com que a la tarda el temps va canviar, gràcies a la direcció del vent que amollà sensiblement en passar a sud-est, l’experiment va ésser ajornat per al dia següent.

El 17 d’octubre era una data que havia de tenir un lloc important als annals de l’illa Chairman.

Tot i que aquell dia era divendres, Briant no va creure necessari, per superstició, d’esperar vint-i-quatre hores. Per altra banda, el temps havia esdevingut propici, amb una brisa bonica, constant i regular, adequada per a sostenir bé l’estel. Gràcies a la inclinació que li assegurava el seu pèndol damunt del llit del vent, s’elevaria a una gran altura i, quan fóra fosc, el farien tomar per tal de lligar-hi un fanal la llum del qual restaria visible tota la nit.

El matí fou consagrat als darrers preparatius que duraren més d’una hora després de l’esmorzar. Després, tots s’aplegaren a Sport-terrace.

Quina bona idea havia tingut Briant de construir aquella màquina!, repetien Iverson i els altres, picant de mans.

Eren dos quarts de dues. L’aparell, estès a terra amb la seva llarga cua desplegada, anava a ésser lliurat a l’acció de la brisa i no s’esperava més que el senyal de Briant, quan aquest suspengué la maniobra.

En efecte, just en aquell moment la seva atenció havia estat atreta per Fann que es va llançar precipitadament cap al cantó del bosc, fent sentir uns lladrucs tan planyívols i tan estranys, que per força havien de sorprendre.

—Què li passa a Fann? —demanà Briant.

—Deu haver sentit algun animal per sota els arbres? —respongué Gordon.

—No, lladraria d’una altra manera!

—Anem a veure-ho —digué Service.

—No pas sense armes —afegí Briant.

Service i Jacques corregueren a French-den, d’on tornaren amb un fusell carregat cadascun.

—Veniu! —digué Briant.

I tots tres, acompanyats de Gordon, se n’anaren cap al llindar de Traps-woods. Fann ja era més enllà i si no el veien, el continuaven sentint.

Briant i els seus companys havien fet amb prou feines cinquanta passes, quan veieren el gos aturat davant d’un arbre, al peu del qual jeia una forma humana.

Hi havia una dona ajaguda, immòbil, com una morta; una dona, els vestits de la qual, faldilla de roba gruixuda, brusa semblant, xal de llana bruna lligat a la cintura, semblaven encara en bastant bon estat. La seva cara duia el rastre de sofrences excessives, ni que fos de constitució robusta i semblava tenir quaranta o quaranta-cinc anys. Esgotada de fatiga, potser de fam, havia perdut el coneixement, un lleuger alè, però, s’exhalava dels seus llavis.

Podeu jutjar l’emoció dels joves colons en presència de la primera criatura humana que trobaven des de llur arribada a l’illa Chairman!

—Respira…! Respira!… —digué Gordon—. Segurament que la fam i la set…

Immediatament Jacques corregué cap a French-den d’on portà un xic de galeta amb una cantimplora de brandy.

Aleshores, Briant, abocat damunt d’aquella dona, va entreobrir-li els llavis, estretament tancats, i pogué introduir-hi algunes gotes del licor reconfortant.

La dona féu un moviment i aixecà les parpelles. D’antuvi, la seva mirada s’alegrà en veure aquells nois reunits als seu voltant… després es posà àvidament a la boca el tros de galeta que li presentava Jacques.

Era clar que aquella desgraciada es moria més de necessitat que de fatiga.

Però, qui era aquella dona? Seria possible canviar-hi algunes paraules i entendre-la?

Aviat Briant sortí de dubtes.

La desconeguda s’havia redreçat i acabava de pronunciar aquests mots en anglès:

—Gràcies…, nois…, gràcies!

Mitja hora més tard, Briant i Baxter l’havien dipositat al hall. Allí, ajudats de Gordon i de Service li donaren l’atenció que el seu estat reclamava.

Tantost es va sentir un xic refeta, va cuitar a explicar la seva història.

Heus ací el que digué i ja veureu com la narració de les seves aventures, havia d’interessar els joves colons.

Era d’origen americà i havia viscut molt de temps als Estats Units. Es deia Caterina Ready o, més simplement, Kate. Feia més de vint anys acomplia les funcions de dona de confiança al servei de la família William R. Penfield que habitava Alb any, capital de l’estat de Nova York.

Ara feia un mes que el senyor i la senyoreta Penfield, volent anar a Xile on residia un de llurs parents, havien anat a San Francisco, el port principal de Califòrnia, per tal d’embarcar en el vaixell de comerç, Severn, manat pel capità John F. Turner. Aquest vaixell anava a destinació de Valparaíso; els senyors Penfield hi prengueren passatge juntament amb Kate que, com aquell qui diu, formava part de la seva família.

El Severn era un bon vaixell i hauria fet, amb tota seguretat, un excel·lent viatge, si els vuit homes de la seva tripulació, novament reclutats, no haguessin estat uns miserables de la pitjor espècie. Nou dies després de la sortida, un d’ells, Walston, ajudat pels seus companys, Brandt, Rock, Henley, Cook, Forbes, Cope i Pike, provocà una revolta en la qual el capità Turner i el seu segon foren morts al mateix temps que el senyor i la senyora Penfield.

La finalitat dels assassins, després d’haver-se apoderat del vaixell, era de fer-lo servir per a traficar amb esclaus negres, negoci que encara s’operava a algunes províncies de Sud-Amèrica.

Només foren estalvis de la mort, dues persones a bord; Kate, a favor de la qual havia intercedit Forbes, menys cruel que els seus còmplices, i el contramestre, un home d’uns trenta anys, anomenat Evans, el qual era necessari per a dirigir el bastiment.

Aquestes escenes horribles havien tingut lloc durant la nit del 7 al 8 d’octubre, quan el Severn es trobava a dues-centes milles de la costa xilena.

Sota pena de mort, Evans, fou obligat a maniobrar per doblar el cap d’Hornos a fi d’atènyer els paratges de l’oest d’Àfrica. Però, alguns dies després, sense que mai no se sabés a quina causa atribuir-ho, un incendi es va declarar a bord. En pocs instants la seva violència fou tan gran que Walston i els seus companys intentaren, debades, de salvar el Severn d’una destrucció completa. Un d’ells, Henley, morí ofegat en precipitar-se a la mar per escapar de l’incendi. No hi hagué més remei que abandonar el vaixell, llançar a corre-cuita algunes provisions a la xalupa, juntament amb algunes armes i allunyar-se al mateix moment que la nau s’enfonsava entremig de flames.

La situació dels nàufrags era extremadament crítica, car dues-centes milles els separaven de la terra més propera. No hauria estat sinó un acte de justícia que la xalupa s’hagués perdut juntament amb els malvats que portava si Kate i el contramestre Evans no haguessin estat a bord.

L’endemà passat, s’elevà una violenta tempesta, cosa que féu més penosa la situació. Però, com que el vent bufava d’alta mar, l’embarcació, amb el seu pal romput, la seva vela a bocins, fou empesa cap a l’illa Chairman. Ja sabem com, durant la nit del 15 al 16, després d’haver estat rodolada per damunt dels rompents, anà a embarrancar a la platja amb el costellam mig partit i els costats entreoberts.

Walston i els seus companys, esgotats per una llarga lluita contra la tempesta, consumides en part llurs provisions, ja no podien més de fam i de fatiga, de tal manera que gairebé eren inanimats en xocar contra els esculls. Un cop de mar n’alçà cinc d’ells un xic abans de l’embarrancada i, uns moments després, els altres dos foren projectats damunt de la sorra, mentre que Kate queia pel costat oposat de la xalupa.

Aquests dos homes quedaren allí esvaïts una bona estona igualment que la mateixa Kate, la qual va recobrar el coneixement ben aviat, però tingué cura de restar immòbil, tot i que pensava que Walston i els altres devien haver-se ofegat. Esperava que es fes de dia per tal d’anar a cercar assistència en aquella terra desconeguda quan, cap a les tres de la matinada, unes passes feren cruixir la sorra prop de l’embarcació.

Eren Walston, Brandt i Rock que, no sense penes i treballs, s’havien pogut salvar del cop de mar abans de l’embarrancament. Travessant el banc d’esculls i arribats a l’indret on jeien els seus companys, Forbes i Pike, es captingueren de reanimar-los. Després deliberaren entre ells, mentre el contramestre Evan els esperava a un centenar de passes, vigilat per Cope i per Rock.

I heus ací com parlaren; conversa que Kate sentí perfectament:

—On som? —va preguntar Rock.

—No ho sé —respongué Walston—. No importa! No ens quedem aquí i anem cap a l’est! Ja veurem d’arreglar-nos quan el dia despunti!

—I les armes?… digué Forbes.

—Són aquí, junt amb les municions, que són intactes —respongué Walston. I tragué del fons de la xalupa cinc fusells i alguns paquets de cartutxos.

—No és gran cosa per a salvar-nos en aquest país de salvatges! —afegí Rock.

—On és Evans? —preguntà Brandt.

—És allí, vigilat per Cope i per Rock. Bé caldrà que ens acompanyi de grat o per força i si s’hi resisteix jo m’encarrego de dur-lo a la raó!

—I a Kate què li ha passat?… —digué Rock—. Ha arribat a salvar-se?

—Kate?… —respongué Walston—. No ens ha de fer cap por. He vist com passava per damunt de la borda abans que la xalupa s’hagués inundat i deu haver anat a fons…

—Després de tot, fora noses!… —respongué Rock—. Sabia massa coses de nosaltres.

—No les hauria sabut durant gaire temps! —afegí Walston, sobre les intencions del qual no hi havia lloc d’equivocar-se.

Poca estona després, Walston i els seus companys, aguantant Forbes i Pike, les cames dels quals no eren gaire sòlides, se’n duien les armes, les municions i el que quedava de provisions, o sigui cinc o sis lliures de carn salada, una mica de tabac i dues o tres cantimplores de ginebra. S’allunyaren al moment en què la borrasca estava en plena violència.

Tan aviat com estigueren a certa distància, Kate s’aixecà. Ja era hora, car la marea alta ja arribava a la plata i no hauria tardat a ésser enduta per Tonada.

Ara comprenem per què quan tornaren Doniphan, Wilcox,

Webb i Cross per enterrar els nàufrags, trobaren el lloc buit. Ja Walston i els seus companys se n’havien anat en direcció est i Kate, en direcció oposada, es dirigia, sense saber-ho, cap a la punta septentrional de Family-lake.

Hi va arribar la tarda del dia 16, esgotada de fadiga i de fam. Tot allò que havia pogut reconfortar-la eren alguns fruits salvatges. Va seguir, aleshores, la vora esquerra, va caminar tota la nit i, a la matinada del 17, vingué a caure a l’indret on Briant l’havia alçada mig morta.

Aquests eren els esdeveniments que havia narrat Kate, esdeveniments d’una extremada gravetat. En efecte, a l’illa Chairman, on els joves colons havien viscut, fins aleshores, en total seguretat, havien arribat set homes capaços de tots els crims. Si descobrien French-den dubtarien d’atacar-la? No! Tenien massa interès d’apoderar-se de tot el seu material, de prendre’ls les seves provisions, les seves armes, les seves eines sobretot, sense les quals els seria impossible de posar la xalupa del Severn en estat de tornar a la mar. I, en aquest cas, quina resistència podrien oposar Briant i els seus companys, quan els més grans d’entre ells tenien una quinzena d’anys a tot estirar i els més petits amb prou feines deu! No era això una esfereïdora eventualitat? Si Walston es quedava a l’illa, no hi havia cap dubte que no calgués esperar alguna escomesa per part seva!

És prou fàcil d’endevinar l’emoció amb què tots plegats escoltaren la narració de Kate.

Tot escoltant-la, Briant només pensava que si el futur oferia tais perills, Doniphan i els seus tres amics eren els primers amenaçats. En efecte, ¿com podrien estar alerta si ignoraven la presència dels nàufrags del Severn a l’illa Chairman i, precisament, en aquella banda de l’illa que ells exploraven en aquells moments? No n’hauria prou amb un tret disparat per algun d’ells per a revelar la seva situació a Walston? I, aleshores, tots quatre caurien a les mans d’aquells malvats, dels quals no podrien esperar-ne cap mena de compassió!

—Hem d’anar a socórrer-los! —digué Briant—, i a posar-los en guàrdia abans de demà…

—I tornar-los a French-den\ —afegí Gordon—. Ara més que mai, cal que estem reunits, per tal de prendre mesures contra un atac d’aquests malfactors!

—Sí! —reprengué Briant—. I com que cal que els nostres companys tornin, tornaran!… Jo aniré a cercar-los!

—Tu, Briant?

—Jo, Gordon!

—I com?

—M’embarcaré a la iola amb Mokó. En poques hores haurem travessat el llac i descendit l’East-river, com ja ho férem l’altra vegada. Totes les possibilitats són que trobarem Doniphan a la desembocadura…

—Quan penses sortir?…

—Aquest mateix vespre —respongué Briant—, quan la fosca ens permetrà de travessar el llac sense ésser vistos.

—Aniré amb tu, germà meu?… —preguntà Jacques.

—No —replicà Briant—. És indispensable que puguem tornar tots amb la iola i tindríem molta de feina a fer-n’hi cabre sis!

—Així, està decidit?… —demanà Gordon.

—Decidit —li digué Briant.

En realitat era el millor partit que es podia prendre; no solament en interès de Doniphan i els altres tres, sinó també en interès de la petita colònia. Quatre companys de més i no dels menys vigorosos, serien un socors que no es podia desdenyar en cas d’agressió. Per altra banda, no hi havia una sola hora a perdre, si es volia que tots fossin reunits a French-den abans de vint-i-quatre hores.

Com podeu pensar no podia ésser qüestió de fer volar l’estel pels aires. Hauria estat una gran imprudència. No hauria estat a vaixells passant per alta mar de l’illa als qui hauria assenyalat la seva presència; és a Walston i als seus còmplices. Per la mateixa cosa, Briant va considerar més convenient fer treure el pal de senyals dreçat a la cresta d’Auckland-hill.

Fins al vespre tots ells romangueren tancats al hall. A Kate li havien fet la narració de les seves aventures. La bona dona ja no pensava en ella sinó en ells. Si havien de quedar-se junts a l’illa Chairman, ella seria la seva serventa devota i els estimaria i cuidaria com una mare. I ja, als petits, Costar i Dole, els anomenava papús, nom que donaven als nois petits els indis del Far-West.

I, també, recordant-se de les novel·les de la seva predilecció, Service havia proposat de posar per nom a Kate, el de Divendrenca, com havia fet Robinson amb el seu company de memòria perdurable, car era precisament un divendres el dia que Kate havia arribat a French-den. I afegí:

—Aquests malfactors són, com si diguéssim, els salvatges de Robinson! Sempre hi ha un moment en què els salvatges arriben i sempre n’hi ha un altre en què queden derrotats.

A les vuit, els preparatius de la marxa eren acabats. Mokó, la bona voluntat del qual no reculava davant de cap perill, estava content d’acompanyar Briant en aquesta expedició.

S’embarcaren proveïts d’algunes provisions i armats cadascun amb un revòlver i un ganivet. Després d’haver dit adéu als seus companys, que no els veieren allunyar-se sense un estremiment de cor, desaparegueren ben aviat enmig de les ombres de Family-lake. En pondre’s el sol, s’havia aixecat una lleugera brisa, que bufava del nord, i si es mantenia serviria a la iola tant a l’anada com a la tornada.

En tot cas, aquesta brisa restà favorable per a la travessia d’oest a est. La nit era molt fosca, circumstància sortosa per a Briant que volia romandre sense ésser vist. Dirigint-se per mitjà de la brúixola, tenia la certesa d’atènyer la riba oposada que només caldria costejar-la amunt o avall, segons si la lleugera embarcació atracava deçà o dellà del curs del riu. Tota l’atenció de Briant i de Mokó anava vers aquella direcció on temien veure aparèixer algun foc, cosa que molt probablement hauria indicat la presència de Walston i els seus companys, car Doniphan devia, més aviat, haver acampat pel litoral, a la desembocadura de l ’East-river.

En dues hores recorregueren unes sis milles. La iola no havia sofert massa de la brisa, encara que hagués fresquejat un xic. L’embarcació atracà prop de l’indret on ho havia fet la primera vegada i hagué de resseguir la riba durant una mitja milla per tal d’arribar a l’estreta caleta per la qual les aigües del llac s’escolaven cap al riu. Això prengué un cert temps. Aleshores el vent era contrari i calgué avançar amb els rems. Tot semblava tranquil sota la cobertura dels arbres abocats damunt de les aigües. Ni un clapit ni un udol a les profunditats del bosc; cap foc suspecte sota els negres massissos de verdor.

No obstant això, cap a dos quarts d’onze, Briant, que anava assegut al darrera de la iola, aturà el braç de Mokó. A uns centenars de peus de l ’East-river, a la riba dreta, un foc mig apagat llançava la seva claror moribunda a través de les ombres. Qui hi havia acampat allí?… Walston o Doniphan?… Calia assegurar-se’n, abans de seguir pel corrent del riu.

—Desembarca’m Mokó —digué Briant.

—No voleu que us acompanyi, senyor Briant? —respongué en veu baixa el grumet.

—No, més val que hi vagi sol! M’arriscaré menys d’ésser vist quan m’hi acosti.

La iola fregà el marge i Briant saltà a terra, després d’haver recomanat Mokó que l’esperés. Portava el ganivet a la mà i al cinyell el seu revòlver, del qual només pensava ser-vir-se’n en darrera extremitat, per tal d’actuar sense fer soroll.

Després d’haver-se enfilat al marge, el valent xicot va lliscar entre els arbres.

Tot de cop, s’aturà. A una vintena de passes i a la mitja claror que irradiava encara aquell foc, li va semblar entreveure una ombra que s’arrossegava entre les herbes com ho havia fet ell mateix.

En aquell moment, esclatà un ronc formidable. Després, una massa saltà endavant. Era un jaguar de gran talla. Immediatament se sentiren aquests crits:

—Aquí, aquí!

Briant reconegué la veu de Doniphan. En efecte, era ell. Els seus companys s’havien quedat al campament establert prop de la riba del riu.

Doniphan, tombat pel jaguar, es debatia sense poder fer ús de les seves armes. Wilcox, despertat pels crits, vingué corrent i apuntà amb el fusell a punt de tirar…

—No tiris, no tiris!… —cridà Briant. I abans que Wilcox hagués pogut veure’l, Briant es va precipitar al damunt de la fera que es va regirar en contra d’ell, mentre que Doniphan s’aixecava llestament.

Per sort, Briant va poder apartar-se de costat, després d’haver colpit el jaguar amb el seu ganivet. Tot això fou fet tan ràpidament que ni Doniphan, ni Wilcox tingueren temps d’intervenir. L’animal, tocat mortalment, havia caigut, al mateix moment que Webb i Cross corrien en socors de Doniphan.

Però la victòria de poc que li costa cara a Briant, l’espatlla del qual sagnava, estripada d’una urpada.

—Què hi fas aquí? —demanà Wilcox.

—Ja ho sabreu més tard! —respongué Briant—. Veniu! Veniu!

—No pas abans que jo et remerciï —digué Doniphan—, m’has salvat la vida.

—He fet allò que tu hauries fet al meu lloc! —respongué Briant—. No en parlem més i seguiu-me!…

No obstant i això, encara que la ferida de Briant no fos greu, hi hagué necessitat d’embenar-la fortament amb mocadors i, mentre Wilcox el guaria, el valent xicot pogué posar al corrent de la situació els seus companys.

Així, aquells homes que Doniphan es pensava que la mar se’ls havia endut, com cadàvers, a la marea alta, eren vius! Rondaven per l’illa! Eren malfactors sollats de sang! Una dona havia naufragat juntament amb ells i aquesta dona es trobava a French-den… Ara, doncs, ja no hi havia seguretat a l’illa?… Heus ací per què Briant havia cridat Wilcox de no fer foc contra el jaguar, per por que la detonació fos sentida i per això havia fet servir el seu ganivet per a atacar la fera!

—Ah, Briant, vals més que jo! —digué Doniphan amb una viva emoció i amb una embranzida de reconeixement que guanyava el seu caràcter tan altiu.

—No, Doniphan, no, company —respongué Briant—, i puix que t’estic estrenyent la mà no la deixaré anar fins que consentis a tornar amb nosaltres, allà baix…

—Sí, Briant, cal fer-ho —respongué Doniphan—. Compta amb mi! D’ara en endavant seré el primer a obeir-te. Demà, a punta de dia, sortirem…

—I com ho farem?… —preguntà Cross.

—Allí hi ha Mokó! Ens espera amb la iola! Anàvem a baixar per l’East-river, quan m’he adonat d’un foc, que era el vostre.

—I has arribat a temps per a salvar-me!… —afegí Doniphan.

—I també per a portar-te a French-den\

Ara bé, per què Doniphan i els altres havien acampat en aquest indret i no a la desembocadura del riu? L’explicació fou donada en poques paraules.

Després d’haver deixat la costa de Severn-shores, tots quatre havien tornat al port de Bear-rock la vesprada del 16. L’endemà al matí, com era convingut, havien remuntat la riba esquerra de l’East-river fins al llac, on s’havien establert tot esperant el dia.

A l’alba, Briant i els seus companys prengueren lloc a la iola i com que resultava estreta per a sis persones, calgué maniobrar amb precaució. La brisa, però, era favorable i Mokó dirigí tan destrament l’embarcació que la travessia es féu sense cap accident.

Amb quina joia Gordon i els altres acolliren els absents, quan, vers les quatre de la matinada, desembarcaren al dic del riu Zelanda! Si era veritat que grans perills els amenaçaven, almenys tots es trobaven a French-den\





XXIII


La situació tal com és. — Precaucions preses. — La vida modificada. — L’arbre vaca. — Allò que caldria saber. — Una proposta de Kate. — Briant obsessionat per una idea. — El seu projecte. — Discussió. — Fins demà.



La colònia era, doncs, completa i, fins i tot, acrescuda d’un nou membre: aquella bona Kate, llançada a les platges de l’illa Chairman després d’un esfereïdor drama de mar. Oi més, ara regnaria French-den l’acord més complet, acord que no havia d’ésser destorbat per res. Si Doniphan estava encara un xic emmurriat de no ésser el cap dels joves colons, almenys s’havia integrat enterament. Sí, aquesta separació de dos o tres dies havia donat els seus fruits. Ja, més d’una vegada, sense dir-ne res als seus companys, sense voler confessar la seva culpa, tot i que l’amor propi parlés més alt, en ell, que l’interès, no havia deixat de comprendre la ximpleria a què l’havia menat la seva tossuderia. D’altra banda, Wilcox, Cross i Webb, tenien la mateixa impressió. Així, doncs, després del lliurament amistós que Briant havia demostrat envers ell, Doniphan s’havia abandonat als seus bons sentiments dels quals ja no havia de tornar a separar-se.

Uns perills ben seriosos amenaçaven French-den, exposat als atacs de set malfactors, forts i armats. Ben segur que l’interès principal de Walston devia ésser el de deixar l’illa tan aviat com fos possible; però, si arribava a sospitar l’existència d’una petita colònia, ben proveïda de tot allò que a ell li mancava, no recularia pas davant d’una agressió on totes les bases serien per a ell. Els nois hagueren d’obligar-se a prendre precaucions minucioses, a no allunyar-se del riu Zelanda, a no agosarar-se pels voltants de Family-lake sense necessitat, mentre que Walston i la seva banda no haguessin abandonat l’illa.

D’antuvi, calgué saber si durant el seu retorn de Severn-shores a Bear-rock, Doniphan i els seus tres companys no havien vist res que fos de natura per fer-los sospitar la presència dels mariners del Severn.

—Res —respongué Doniphan—. Per dir la veritat, per tornar a la embocadura de l’East-river no seguírem el mateix camí que havíem emprat en remuntar cap al nord.

—Però és cert que Walston s’ha allunyat en direcció est! —féu observar Gordon.

—D’acord —respongué Doniphan—; però deu haver resseguit la costa, mentre que nosaltres tornàvem directament per Beechs--forest. Agafeu el mapa i veureu com l’illa forma una corba molt pronunciada per sobre de Deception-bay. Allí hi ha un vast territori on aquests malfactors han pogut trobar refugi, sense allunyar-se massa de l’indret on havien deixat la seva xalupa. Ara que hi penso, potser Kate ens podria indicar en quins paratges es troba l’illa Chairman.

Kate, que ja havia estat interrogada sobre això per Gordon i per Briant, no havia pogut respondre. Després de l’incendi del Severn quan el contramestre Evans hagué agafat el timó de la xalupa, havia maniobrat per tal d’acostar-se al continent americà del qual l’illa Chairman no podia estar massa allunyada, però no havia pronunciat mai el nom d’aquesta illa on la tempesta l’havia llançat. De totes maneres, com sigui que els nombrosos arxipèlags de la costa no devien trobar-se més que a una distància relativament curta, hi havien molt bones raons perquè Walston volgués intentar arribar-hi i, mentre esperava una oportunitat, segurament tindria interès a romandre al litoral de l’est. En efecte, si assolia de posar en estat de navegació la seva embarcació, no tindria molta feina per dirigir-se vers alguna de les terres de Sud-Amèrica.

—A menys —féu observar Briant— que Walston, en arribar a l’embocadura de l’East-river i trobar-hi el rastre del teu pas, Doniphan, no tingués la idea de portar més lluny les seves recerques!

—Quin rastre? —respongué Doniphan—. Un pilot de cendres apagades? I què podria deduir-ne? Voldria dir això que l’illa era habitada? Doncs bé, en aquest cas, aquests miserables només pensarien amagar-se…

—Potser sí —respongué Briant—, sempre que no descobrissin que la població de Pilla es redueix a un grapat de nois! No fem, doncs, res que els pugui donar a conèixer qui som nosaltres! Per aquest motiu, voldria preguntar-te, Doniphan, si has tingut ocasió d’engegar algun tret durant el teu retorn a Deception-bay?

—No, i ha estat extraordinari —respongué Doniphan somrient—, car sóc una mica massa cremador de pólvora! Des que deixàrem la costa, estàvem suficientment proveïts de caça i, per tant, cap detonació no pot haver revelat la nostra presència. Ahir nit, de poc que Wilcox tira sobre el jaguar; però, per sort, tu vas arribar a temps d’evitar-ho, Briant, i de salvar-me la vida arriscant la teva!

—Et repeteixo, Doniphan, que no he fet més que el que tu hauries fet al meu lloc! I, des d’ara, cap més tret! Deixem, fins i tot, les visites a Traps-woods i vivim de les nostres reserves!

No hem de dir que Briant, des de la seva arribada a French-den, havia rebut tota l’assistència que necessitava la seva ferida, la cicatrització de la qual fou completa ben aviat; només li va quedar una certa nosa en fer anar el braç, nosa que no va tardar a desaparèixer.

Mentrestant el mes d’octubre s’havia acabat i Walston no havia estat assenyalat pels volts del riu Zelanda. Se n’havia anat, doncs, després de reparar la seva xalupa? No era impossible, car devia posseir una destral, Kate se’n recordava i podia servir-se, també, d’aquells sòlids ganivets que els mariners porten sempre a la butxaca i, endemés, la fusta no mancava pels volts de Severn-shores.

De totes maneres, donada la ignorància en què s’estava respecte això, la vida ordinària hagué d’ésser modificada. Prou excursions llunyanes, fora del dia en què Baxter i Doniphan anaren a treure el pal de senyals de la cresta d’Auckland-hilll.

Des d’aquest punt, Doniphan va projectar l’allargavistes 1 damunt de les masses de verdor que s’arrodonien cap a llevant. Encara que la seva mirada no podia atènyer el litoral, amagat darrera la cortina de bosc de Beechs-forest, si alguna fumerola s’hagués elevat pels aires l’hauria vista per força, cosa que hauria indicat que Walston i els seus acampaven en aquell cantó de l’illa. Doniphan no veié res en aquella direcció ni tampoc tot al llarg de Sloughi-bay amb els seus paratges sempre deserts.

Des que les excursions estaven prohibides, des que els fusells estaven en repòs, els caçadors de la colònia havien estat obligats a renunciar a llur exercici predilecte. Per sort, les trampes i llaços parats pels volts de French-den subministraven caça en quantitat suficient. D’altra banda, les avutardes i els tinamús s’havien multiplicat de tal manera al corral que Service i Garnett es veieren obligats a sacrificar-me un bon nombre. Com sigui que s’havia fet una bona recollida de fulles de l’arbre del te i d’aquella saba d’erable, que es transforma tan fàcilment en sucre, no fou necessari de tornar a anar fins a Dike-creek per tal de renovar provisions. I, si l’hivern arribava abans que els joves colons haguessin pogut recobrar llur llibertat, tenien prou provisió d’oli per als seus fanals i de conserves i caça al seu rebost. No haurien de fer altra cosa que renovar la seva quantitat de combustible, carretejant llenya tallada als massissos de Bog-woods, sense exposar-se, tot seguint el curs del riu Zelanda.

En aquells moments una nova descoberta vingué, fins i tot, a ajuntar-se al benestar de French-den.

Aquesta descoberta no fou deguda a Gordon, tot i que ell era tan entès en coses de botànica. No! Tot el mèrit fou per a Kate.

Als límits de Bog-woods hi havia un cert nombre d’arbres que mesuraven cinquanta o seixanta peus d’altura. Si, fins aleshores, les destrals no els havien fet cap mal, és que la seva fusta era molt esfilagarçosa i alimentava malament les estufes del hall i de la cleda. Tenien unes fulles de forma oblonga que s’alternaven amb els nusos de les seves branques, l’extremitat de les quals anava armada amb una punxa acerada.

Des de la primera vegada, el 25 d’octubre, que Kate s’adonà d’un d’aquests arbres, cridà:

—Mireu!… L’arbre vaca!…

Dole i Costar que l’acompanyaven es feren un tip de riure.

—Què és això de l’arbre vaca? —digué un d’ells.

—És que les vaques se’ls mengen? —digué l’altre.

—No, papús no —respongué Kate—. Si l’anomenen així, és perquè dóna llet i una llet més bona que la de les vostres vicunyes!

Tornant a French-den Kate explicà a Gordon el seu descobriment. Gordon va cridar tot d’una Service i tots dos tornaren, amb Kate, al llindar de Bog-woods. Després d’haver examinat l’arbre en qüestió, Gordon va pensar que devia ésser un d’aquells «galactendrons» que creixen en gran nombre pels boscos de Nord-amèrica; i no s’enganyava.

Preciosa descoberta! En efecte, n’hi ha prou fent una incisió a l’escorça d’aquests «galactendrons» perquè en surti un suc d’aparença lletosa que té el gust i les propietats nutritives de la llet de vaca. Oi més, quan es deixa que aquesta llet es coaguli, fa una mena de formatge excel·lent i, ensems, una cera molt pura, comparable a la cera d’abelles, amb la qual poden fer-se espelmes de bona qualitat.

—Si és un arbre vaca —digué Service—, l’hem de munyir!

I, sense saber-ho, havia emprat la mateixa expressió dels indis que diuen correntment: «Anem a munyir l’arbre!».

Gordon féu una incisió a l’escorça i en va sortir un suc, del qual Kate va recollir dos bons petricons en una garrafa que duia.

Era un bonic licor blanquinós, d’un aspecte molt atraient, que enclou els mateixos elements que la llet de vaca. N’és encara més nutritiva, més consistent i, també, d’un gust més agradable. La garrafa fou buidada en un moment a French-den i Costar s’hi va llepar els llavis com un gatet. Mokó no pogué amagar la seva satisfacció, pensant en tot allò que podria fer amb aquella nova substància; i, sobretot, no li caldria estalviar-la. El «ramat» d’arbres de llet no era lluny.

Veritablement, no es podria dir més vegades, l’illa Chairman hauria pogut abastar les necessitats d’una colònia nombrosa. L’existència dels joves colons hi era assegurada ni que fos per molt de temps. Endemés, l’arribada de Kate entre ells, les atencions que podien esperar d’aquesta dona tan servicial, a la qual inspiraven una afecció maternal, tot s’aplegava per tal de fer-los la vida més fàcil!

Per què era necessari que la seguretat d’altre temps fos ara enterbolida a l’illa Chairman? Quants descobriments no haurien fet Briant i els seus companys organitzant exploracions als cantons desconeguts de l’illa! I ara, calia renunciar-hi! Podrien tornar a començar, algun dia, les seves excursions, no tenint altre temor que la trobada d’alguna fera, segurament menys perillosa que aquelles feres de cara humana, contra les quals havien de protegir-se dia i nit!

No obstant això, i essent ja als primers dies de novembre no s’havia trobat cap rastre suspecte pels voltants de French-den. Briant, es preguntava si els mariners del Severn encara eren a l’illa, amb tot i que Doniphan havia pogut constatar, amb els seus propis ulls, el mal estat en què es trobava la xalupa, amb el pal romput, la vela en parracs i els costats enfonsats per les puntes dels esculls. És veritat que si l’illa Chairman era veïna d’un continent o d’un arxipèlag, i el contramestre Evans no devia ignorar-ho, potser l’embarcació adobada bé o malament havia estat posada en situació de fer una travessia relativament curta! Era, doncs, admissible que Walston hagués pres la decisió d’anar-se’n de l’illa… Sí, però era això el que calia reconèixer abans de tornar al règim habitual de vida.

Diverses vegades, Briant havia tingut la idea d’anar en descoberta a través de la regió situada a l’est de Family-lake. Doniphan, Baxter i Wilcox no desitjaven altra cosa que acompanyar-lo. Però, córrer el risc de caure en poder de Walston i, com a conseqüència, fer-li saber amb quins adversaris tan poc temibles se les havia d’heure, hauria pogut portar resultats ben dolents. Gordon, els consells del qual sempre eren escoltats, va fer desistir Briant d’aventurar-se per les profunditats de Beechs-forest.

Fou aleshores, quan Kate va fer una proposició que no presentava cap d’aquests perills.

—Senyor Briant —digué un vespre, quan tots els colons eren reunits al hall—, ¿em voleu permetre que us deixi demà a punta de dia?

—Deixar-nos, Kate?… —respongué Briant.

—Sí, no podeu estar més temps en aquesta incertesa i, per tal de saber si Walston encara es troba a l’illa, m’ofereixo per anar a l’indret on fórem llançats per la tempesta. Si la xalupa encara hi és, és que Walston no ha pogut anar-se’n… Si no hi és, serà que ja no teniu res a témer d’ell.

—Allò que voleu fer, Kate, és exactament el que volíem fer Briant, Baxter, Wilcox i jo.

—Sí, senyor Doniphan —respongué Kate—, però el que pot ésser perillós per a vosaltres, pot no ésser-ho per a mi.

—No obstant això, Kate, si torneu a caure a les mans de Walston! —digué Gordon.

—Em tornaré a trobar en la mateixa situació en què em trobava abans de fugir, vet aquí!

—I si aquest miserable es desfà de vós, cosa que no és més que prou probable?… —digué Briant.

—Si m’he escapat una vegada —respongué Kate—, per què no m’escaparia una altra vegada? Sobretot, ara, que conec el camí de French-den. I imagineu que arribés a poder fugir en companyia d’Evans, a qui ho explicaria tot, de quina utilitat, de quin socors, el brau contramestre no seria per a vosaltres?

—Si Evans hagués tingut la possibilitat d’escapar-se —respongué Doniphan—, no ho hauria fet ja?… No és l’interès d’ells, escapar-se?

—Doniphan té raó —digué Gordon—. Evans coneix el secret de Walston i els seus còmplices no dubtaran a matar-lo, quan ja no el necessiti per a dirigir la xalupa cap al continent americà! Si no ha fugit, doncs, és que es troba vigilat…

—O ja ha pagat amb la seva vida una temptativa d’evasió! —respongué Doniphan—. Per tant, Kate, si us tornaven a agafar…

—Podeu creure que faré tot el que calgui perquè no em tomin a agafar!

—Sí, és clar —respongué Briant—, però no us deixarem pas córrer aquest risc! No! Més val cercar un mitjà menys perillós per tal de saber si Walston és encara a l’illa!

Com que la proposta de Kate fou rebutjada, no restava més que guardar-se sense cometre cap imprudència. Evidentment, si Walston es trobava en situació de poder abandonar l’illa, se n’aniria abans de l’estació dolenta, per tal d’arribar a alguna terra on ell i els seus serien acollits com s’acullen sempre els nàufrags vinguin d’on vinguin.

Per altra banda, tot i admetent que Walston rodés encara per allí, no semblava que tingués la intenció d’explorar l’interior. Diverses vegades, en nits fosques, Briant, Doniphan i Mokó, recorregueren Family-lake amb la iola, i no sorprengueren mai la lluentor d’un foc suspecte ni a la riba oposada, ni davall dels arbres que s’agrupaven prop de l’East-river.

Nogensmenys, resultava molt penós viure en aquestes condicions, sense poder sortir de l’espai comprès entre el riu Zelanda, el llac, el bosc i el penya-segat. Briant no deixava de pensar en el mitjà d’assegurar-se de la presència de Walston i descobrir, ensems, en quin indret havia establert el foc del seu campament. Per saber-ho, potser n’hi hauria prou de pujar a una certa altura durant la nit.

Briant pensava en això i aquest pensament havia arribat a obsessionar-lo. Per desgràcia, llevat de l’espadat, la més gran altura del qual no passava de dos-cents peus, l’illa Chairman no tenia cap altra turó d’importància. Diverses vegades, Doniphan i dos o tres altres, havien pujat al cim d’Auckland-hill, però, des d’aquest indret, no arribaven a veure ni tan sols l’altra riba de Family-lake, Així, doncs, cap fumerola ni cap lluentor no haurien pogut fer-se veure a Test per damunt de l’horitzó. Hauria estat necessari elevar-se alguns centenars de peus més enlaire per tal que el radi de la vista pogués estendre’s fins al rocam de Deception-bay.

Fou aleshores que li vingué a Briant una idea talment atrevida, es podria dir insensata, que va refusar-la a l’acte. Però aquesta idea el va anar perseguint amb tanta obstinació que va acabar per incrustar-se-li al cervell.

No deveu haver oblidat que l’operació de l’estel gegant havia estat suspesa. Després de l’arribada de Kate, portant la notícia que els nàufrags del Severn rondaven per la costa oriental, havien hagut de renunciar al projecte d’elevar pels aires un aparell que hauria estat vist des de tots els punts de l’illa.

Però, si l’estel no podia emprar-se com a senyal, no seria possible fer-lo servir per a operar el reconeixement que era tan necessari per a la seguretat de la colònia?

Heus ací, en què s’obstinava la imaginació de Briant. Es recordava d’haver llegit en un diari anglès que, cap a la fi del segle darrer, una dona havia tingut l’audàcia d’elevar-se suspesa d’un estel fabricat especialment per a aquesta ascensió perillosa.

Doncs bé!, allò que havia fet una dona, un xicot valent no gosaria emprendre-ho? No importava gran cosa, que la temptativa comportés algun perill. El risc no era res al costat dels resultats que, sens dubte, s’assolirien. Prenent totes les precaucions que manava la prudència, no hi havia moltes esperances que l’operació reeixís? Per això Briant, encara que no podia calcular matemàticament la força ascensional que necessitaria un aparell d’aquest gènere, no feia més que repetir-se que l’aparell ja existia, que només caldria donar-li dimensions més grans i reforçar-lo. I així, enmig de la nit, elevant-se alguns centenars de peus enlaire, potser arribarien a veure la lluentor d’un foc a la part de l’Illa compresa entre el llac i Deception-bay.

No alcéssim pas les espatlles davant la idea d’aquest xicot valent i audaç! Sota l’empremta d’aquesta obsessió havia arribat a creure que el seu projecte no era solament practicable, sobre això no hi havia dubte, sinó menys perillós d’allò que semblava d’antuvi.

No cal més sinó que fer adoptar el projecte pels seus companys. I, a la vesprada del dia 4, després d’haver pregat Gordon, Doniphan, Wilcox, Webb i Baxter d’anar a conferenciar amb ell, els féu reconèixer la seva proposta d’utilitzar l’estel.

—Utilitzar-lo?… —respongué Wilcox—. I com penses fer-ho?… Fent-lo volar?

—Evidentment, tota vegada que és fet per a volar —respongué Briant.

—De dia? —demanà Baxter.

—No, Baxter, car no s’escaparia de les mirades de Walston, mentre que de nit…

—Però si hi poses un fanal —respongué Doniphan—, també cridarà l’atenció d’aquella gent!

—Per això mateix, no hi posaré cap fanal.

—Aleshores, de què servirà?… —preguntà Gordon.

—Permetrà veure si la gent del Severn són encara a l’illa.

I, Briant, no sense alguna inquietud que el seu projecte no fos acollit per moviments de cap poc encoratjadors, el va exposar en pocs mots. Els seus companys no tingueren pas ganes de riure. No en tenien gens de ganes i, llevat de Gordon que potser es demanava si Briant parlava seriosament, els altres semblaven molt disposats a donar-li llur aprovació. De fet, aquells xicots ja s’havien acostumat talment al perill, que una ascensió nocturna, empresa en aquelles condicions, els semblà molt executable. D’altra banda, estaven ben resolts a emprendre tot allò que pogués tornar-los la seva primitiva seguretat.

—Malgrat tot —féu observar Doniphan—, per l’estel que hem construït el pes d’un de nosaltres no serà massa?

—Evidentment —respongué Briant—, i, per això, caldrà engrandir i consolidar la nostra màquina.

—Encara no sabem —digué Wilcox—, si un estel podrà mai resistir…

—No hi ha cap dubte, afegí Baxter.

—Per altra banda, la cosa ja ha estat feta —digué Briant, i cità el cas d’aquella dona que anys enrera n’havia fet l’experiment amb èxit, i afegí—: Tot depèn de les dimensions de l’aparell i de la força del vent al moment de la sortida,

—Briant —va preguntar Baxter—, quina altitud et sembla que hauríem d’atènyer?

—Jo m’imagino que pujant a sis o set-cents peus —respongué Briant—, es veuria un foc encès en qualsevol indret de l’illa.

—Dones, hem de fer-ho —cridà Service—, i sense esperar més! Ja començo a tenir-ne prou de no poder entrar i sortir segons la meva fantasia!

—I nosaltres, de no poder anar a visitar les trampes! —afegí Wilcox.

—I jo, de no gosar a tirar ni un sol tret —replicà Doniphan.

—Així, fins demà —digué Briant. I, després, quan es trobà sol amb Gordon, aquest li preguntà:

—És de debò que penses en aquesta exploració?

—Almenys, vull provar-ho, Gordon!

—És una operació perillosa!

—Potser menys del que pensem!

—I qui serà de nosaltres que consentirà a arriscar la seva vida en aquesta temptativa?

—Tu primer que ningú, Gordon —respongué Briant—, tu mateix si la sort et designa!

—Així, doncs, ho faràs a la sort, Briant?

—No! Gordon. És necessari que aquell qui ho faci s’hi sacrifiqui de bon grat!

—Ja has escollit, Briant?

—Potser sí!

I es donaren una forta encaixada.





XXIV


Primer assaig. — Engrandiment de l’aparell. — Segon assaig. — Ajornament per a l’endemà. — Proposta de Briant. — Proposta de Jacques. — La confessió. — La idea de Briant. — A ple cel enmig de la nit. — Allò que es veu. — El vent fresqueja. — Desenllaç.



El matí del 25 de novembre, Briant i Baxter es posaren a la feina. Abans de donar a l’aparell unes dimensions més considerables, va semblar convenient de saber quin pes podria aixecar tal com era. Això permetria, per tempteigs, mancats de formules científiques, donar-li la superfície suficient per a suportar, sense comptar el pes propi, un pes que no seria inferior a cent vint o cent trenta lliures.

No fou necessari d’esperar la nit per a fer aquest primer experiment. En aquell moment, la brisa bufava del sud-oest i Briant es digué que no hi hauria cap inconvenient d’aprofitar-se’n, a condició de retenir l’estel a feble altura, de manera que no pogués ésser vist des de la riba oriental del llac. L’operació reeixí a cor què vols; es va poder constatar que l’aparell, sota l’acció d’un vent ordinari, aixecava un sac d’unes vint lliures de pes. Un pes procedent del material de l’Sloughi havia permès d’obtenir molt exactament aquesta xifra.

Aleshores, l’estel fou tornat a terra i l’ajagueren sobre el sòl de Sport-terrace.

En primer lloc, Baxter va reforçar extremadament la seva armadura mitjançant unes cordes que es reunien en un nus central, com les barnilles d’un paraigua a l’anella que llisca pel mànec. Després, la seva superfície fou engrandida amb un suplement d’armadura i un afegit de noves teles. Per a aquest treball, Kate es mostrà molt útil. Les agulles i el fil no man-caven pas a French-den i, com a bona dona de casa, coneixia bé els treballs de costura.

Si Briant o Baxter haguessin estat més «forts» en mecànica haurien tingut en compte, en construir l’aparell, els principals elements que són: el pes, la superfície plana, el centre de gravetat, el centre de pressió del vent, que cal no confondre amb el centre de la figura, i, finalment, el punt de lligada de la corda. Una vegada establerts aquests càlculs, haurien deduït quina hauria estat la potència ascensional de l’estel i l’altura que podria atènyer. Ensems, el càlcul els hauria ensenyat la força que havia de tenir la corda per a resistir a la tensió, condició de les més importants per tal d’assegurar l’observador.

Sortosament, la corda, era la del loch o mesurador de velocitat del schooner i que amb els seus dos mil peus de llargària, convenia perfectament. També cal saber que un estel, fins i tot amb brisa fresca, no «estira» més que moderadament quan el punt de lligada del pèndol és triat assenyadament. Caldria, doncs, regular amb tota cura aquest punt de lligada del qual depèn la inclinació de l’aparell al llit del vent i d’on en resulta la seva estabilitat.

Amb el nou servei que se li volia fer fer, l’estel no havia de portar cua al seu apèndix inferior, cosa que va decebre molt Costar i Dole. La cua era inútil; el pes enlairat bastaria per a evitar un capgirell de l’estel. Després d’alguns tempteigs, Briant i Baxter observaren que convenia fixar el pes a una tercera part de l’armadura a una de les travesses que tensaven la tela en el sentit de l’amplada. Dues cordes amarrades a aquesta travessa l’aguantarien de manera que es trobés suspès a una vintena de peus per dessota. Respecte a la corda, en van preparar una d’una llargada d’uns mil dos-cents peus que, descomptant la corba, permetria alçar-se fins a set o vuit-cents peus.

I, finalment, per tal d’evitar, en tot allò que fos possible, els perills d’una caiguda, en el cas en què es produís per ruptura de la corda o un desgavell de l’armadura, varen acordar que l’ascensió es faria damunt del llac. La distància horitzontal a què pogués tenir lloc aquesta hipotètica caiguda no seria mai prou considerable, en tot cas, perquè un bon nedador no pogué arribar a la riba oest.

Quan fou acabat l’aparell, presentava una superfície de setanta metres quadrats, sota la forma d’un octògon, el radi del qual tenia prop de quinze peus i cada un dels costats prop de quatre. Amb la seva armadura reforçada, la seva tela impermeable al vent, fàcilment havia de poder aixecar un pes de cent a cent vint lliures.

Un d’aquells cistells de jonc que serveixen per a manta feines a bord de qualsevol vaixell, serviria de naveta en la qual s’introduiria l’observador. La naveta era prou profunda perquè a un xicot de talla ordinària li arribés a les aixelles, prou ampla per a tenir llibertat dels seus moviments i prou oberta per tal de poder-se’n allunyar ràpidament si el cas es presentava.

Ja podeu pensar que tot aquest treball no s’havia fet en un sol dia, ni tan sols en dos. Començat a la matinada del dia 5, no fou acabat fins a la tarda del dia 7. Van deixar, doncs, per al vespre, l’experiència preparatòria que ajudaria a fer-se càrrec de la potència ascensional de l’aparell i del seu grau d’estabilitat a l’aire.

Durant aquells darrers dies, res no havia vingut a modificar la situació. Diverses vegades, els uns o els altres, s’havien quedat en observació dalt de l’espadat i no havien vist res de suspecte ni cap al nord, entre la llinda de Traps-woods i French-den, ni cap al sud més enllà del riuet, ni cap a l’oest pel cantó de Sloughi-bay, ni per damunt del llac que, tal vegada, Walston hagués volgut visitar abans d’anar-se’n de l’illa. No s’havia sentit cap detonació pels volts d’Auckland-hill. Cap fumerola no s’havia cargolat per sobre l’horitzó.

Briant i els seus companys podien, doncs, esperar que aquells malfactors havien abandonat definitivament l’illa Chairman? Els seria, finalment, possible de recomençar amb tota seguretat els costums d’altre temps? Això és el que l’experiència projectada els permetria constatar. I ara, una darrera pregunta: com podria fer senyal d’ésser tornat a terra, si ho creia necessari, aquell que pugés a la naveta?

Heus ací allò que Briant exposà quan Doniphan i Gordon el van interrogar sobre aquesta qüestió:

—Un senyal lluminós és impossible —respongué Briant—, car podria ésser vist per Walston. Així, doncs, Baxter i jo hem recorregut al procediment següent: Lligarem un cordill d’una llargada igual a la de la corda de l’estel a la barana de la naveta i l’altre l’aguantarà un de nosaltres a terra. Al cordill en qüestió, hi enfilarem un tros de plom foradat que quedarà a l’abast del navegant. Per donar la senyal de fer baixar l’estel, en cas d’alerta, n’hi haurà prou de deixar caure el plom lliscant pel cordill fins que arribi a les mans del de baix.

—Ben imaginat! —digué Doniphan.

Tot convingut d’aquesta manera, no calia, sinó, fer un assaig preliminar. La llum no s’alçaria fins a les dues de la matinada i feia una bona brisa que bufava del sud-oest. Les condicions semblaren, doncs, particularment favorables per tal d’operar aquell mateix vespre.

A les nou, la fosca era completa. Alguns núvols, bastant espessos, corrien a través de l’espai dalt d’un cel sense estrelles. A qualsevol altura que s’elevés l’aparell no podia ésser vist, ni tan sols als voltants de French-den.

Grans i petits havien d’assistir a l’experiment i com que només es tractava d’una prova, en seguirien les peripècies amb més plaer que emoció.

El cabrestant de l’Sloughi havia estat instal·lat al centre de Sport-terrace i clavat fermament al sòl, a fi de resistir a la tracció de l’estel. La corda llarga i el cordill d’alarma, s’enrotllaren amb tota cura per tal que poguessin desenrotllar-se sense esforç. A dintre de la naveta, Briant hi posà un sac de terra que pesava exactament cent trenta lliures, pes superior al del més pesant dels seus companys.

Doniphan, Baxter, Wilcox i Webb es col·locaren prop de l’estel estès a terra a unes cent passes del cabrestant. Sota el comanament de Briant, havien d’aixecar-lo poc a poc per mitjà d’unes cordes que anaven unides a les travesses de l’armadura. Així que l’aparell hauria donat presa al vent seguint la seva inclinació determinada per la disposició del pèndol, Briant, Gordon, Service, Cross i Garnett, encarregats de la maniobra del cabrestant, anirien donant corda a mesura que s’elevaria.

—Atenció! —va cridar Briant.

—Estem a punt —respongué Doniphan.

—Amunt!

L’aparell s’aixecà poc a poc, tremolà sota la brisa i s’inclinà damunt del llit del vent.

—Corda! Corda! —cridà Wilcox.

I, immediatament, el cabrestant es va anar desenrotllant per la tensió de la corda, mentre l’estel i la naveta pujaven lentament a través de l’espai. Ni que fos imprudent, uns hurres van esclatar quan el «Gegant dels aires» hagué deixat el terra, però, gairebé de seguida, va desaparèixer entre l’ombra, amb el desconsol d’Iverson, Jenkins, Costar i Dole que no l’haurien volgut perdre de vista mentre que es balancejava per sobre el llac. Això, impulsà Kate a dir-los:

—No estigueu desolats, papús\… Un altre dia, quan no hi hagi perill l’aixecaran a ple dia el vostre «gegant» i si heu estat bons minyons us deixarem fer volar grues perquè el segueixin!

Encara que no el veiessin, es notava que l’estel estirava regularment, prova que una brisa ben establerta bufava per les zones altes i que la tracció era moderada i prova, també, que el pèndol era posat com convenia. Briant, volia que la demostració fos tan convincent com ho permetien les circumstàncies i deixà que la corda es desenrotllés fins al capdavall. Pogué adonar-se, aleshores, del seu grau de tensió, que no tenia res d’anormal. El cabrestant havia amollat mil dos-cents peus de corda i, molt probablement, l’estel devia haver-se elevat a una altura de set a vuit-cents peus. Tota aquesta maniobra només havia demanat uns deu minuts.

Havent acomplit l’experiment, s’anaren rellevant a la manivela del torn o cabrestant per tal de tornar a recollir la corda. Aquesta segona part de l’operació fou molt més llarga; calgué a prop d’una hora per a recollir els mil dos-cents peus de corda.

El mateix que per a un aeròstat, l’aterratge d’un estel és sempre la maniobra més delicada si es vol que aterri sense xoc. Però la brisa, en aquell moment, era tan constant, que va poder fer-se amb tot èxit. Ben aviat l’octògon de tela aparegué dintre l’ombra i vingué a abatre’s dolçament a terra, més o menys al lloc d’on havia sortit.

Fortes aclamacions acolliren la seva arribada com l’havien saludat a la seva sortida.

Només calia mantenir-lo en terra a fi que no fos presa del vent. Baxter i Wilcox, s’oferiren per vetllar-lo durant tota la nit.

L’endemà, 8 de novembre, a la mateixa hora hom faria l’operació definitiva. I ara, tan sols s’esperaven les ordres de Briant per a tornar a French-den. Briant no deia res i semblava profundament absort en les seves reflexions. En què pensava? En els perills que presentava una ascensió feta en condicions tan excepcionals? Pensava en la responsabilitat que assumia deixant que un dels seus companys s’exposés en aquella naveta?

—Tornem a casa, que és tard! —digué Gordon.

—Un moment —respongué Briant—. Gordon, Doniphan, espereu!… Haig de fer-vos una proposta!

—Parla —replicà Doniphan.

—Acabem de provar el nostre estel —reprengué Briant— i l’assaig ha reexit perquè les circumstàncies eren favorables, el vent era regular, ni massa fort ni massa feble. Però, és que sabem el temps que farà demà i si el vent permetrà mantenir l’aparell al damunt del llac? Em sembla, doncs, entenimentat de no ajornar l’operació!

No hi havia res de més raonable, en efecte, puix que ja eren decidits a intentar-ho.

Tanmateix, a aquesta proposta ningú no havia respost. Al moment de córrer aquell risc el dubte era natural, fins i tot per part dels més intrèpids. I, no obstant això, quan Briant hagué afegit:

—Qui vol pujar-hi?

—Jo! —digué vivament Jacques.

I gairebé ensems:

—Jo! —cridaren, alhora, Doniphan, Baxter, Wilcox, Cross i Service. Després hi hagué un silenci que Briant no s’apressava a interrompre. Fou Jacques qui va parlar primer i digué:

—Germà meu! Sóc jo el qui s’ha de sacrificar!… Sí…, em toca a mi… t’ho prego… deixa’m-hi anar!

—I per què tu i no jo… o un altre? —respongué Doniphan.

—Sí, per què? —demanà Baxter.

—Perquè jo us ho dec! —respongué Jacques.

—Tu ho deus? —digué Gordon.

—Sí!

Gordon premé la mà de Briant com per demanar-li què era allò que Jacques volia dir i va sentir que li tremolava dintre la seva. I, si la nit no hagués estat tan fosca, hauria vist empal·lidir les galtes del seu company i les seves parpelles abaixar-se damunt d’uns ulls humitejats.

—Què hi dius, germà?… —reprengué Jacques amb un to resolt que sorprenia en un noi de la seva edat.

—Respon, Briant! —féu Doniphan—. Jacques diu que ell té el dret de sacrificar-se!… Però, aquest dret no el tenim tots tant com ell? Què és el que ha fet per reclamar tal dret?

—El què he fet —respongué Jacques—, el què he fet… ara us ho diré!

-Jacques! —cridà Briant que no volia que el seu germà parlés.

—No —respongué Jacques amb una veu entretallada per l’emoció—. Deixeu-me que em confessi!… En pesa massa!… Gordon, Doniphan, si esteu ací… tots vosaltres… lluny dels vostres pares… en aquesta illa… sóc jo, sóc qui en té la culpa!… Si l’Sloughi fou emportat cap a alta mar, és que per imprudència… no!… una broma… una farsa… vaig desfer les amarres que el retenien al moll d’Auckland!… Sí!… una broma!… I, després, quan vaig veure com el schooner derivava, vaig perdre el cap!… No vaig cridar quan encara potser hi havia temps!… I una hora després… al mig de la nit… a plena mar!… Perdó, companys, perdó!…

I el pobre xicot sanglotava, malgrat que Kate provava d’aconsolar-lo.

—Molt bé, Jacques! —digué aleshores Briant—. Has confessat la teva falta i, ara, vols arriscar la teva vida per tal de reparar-la… o, almenys, per a rescabalar en part el mal que has fet!

—Ja prou que l’ha rescabalat! —digué Doniphan que es deixava portar per la seva generositat natural—. No s’ha exposat vint vegades per prestar-nos servei?… Ara comprenc, Briant, per què posaves sempre endavant ton germà quan hi havia algun perill i per què ell estava sempre a punt per a sacrificar-se!… Vet aquí per què es va llançar enmig de la boira a la recerca meva i de Cross… amb perill de la seva vida!… Sí, amic Jacques, et perdonem de bona gana i ja no cal que vulguis rescabalar-te de la teva falta!

Tots envoltaren Jacques; i l’agafaven de les mans i, malgrat això, els sanglots no paraven d’inflar-li el pit. Ara ja se sabia per què aquell noi, el més alegre de tot el pensionat Chairman, un dels més espavilats, havia esdevingut tan trist, per què només volia estar apartat!… I encara més, per ordre del seu germà i sobretot per voluntat pròpia havia ofert la seva persona cada vegada que s’havia presentat una ocasió perillosa!… I no creia haver-ne fet prou!… Encara demanava de sacrificar-se pels altres!… I, tant aviat com pogué parlar, fou per a dir:

—Ja ho veieu, em toca a mi, a mi sol, oi, germà meu?

—Bé, molt bé, Jacques! —replicà Briant que va estrènyer el seu germà entre el seus braços.

Davant de la confessió que Jacques acabava de fer, davant d’aquest dret que ell reclamava, fou debades que Doniphan i els altres provessin d’intervenir. No es podia fer altrament, que deixar-lo que es lliurés a la brisa que ja manifestava una certa tendència a refrescar.

Jacques va estrènyer les mans dels seus companys. Després, disposat ja a prendre el seu lloc dintre de la naveta, a la qual ja havien desembarassat del sac de terra, es girà vers Briant. Aquest era immòbil a algunes passes darrera del cabrestant.

—Deixa que t’abraci, germà! —digué Jacques.

—Sí, abraça’m —respongué Briant dominant la seva emoció—. O, més aviat sóc jo qui t’abraçava… car sóc jo qui pujarà!

—Tu? —cridà Jacques.

—Tu?… tu…? —respongueren Doniphan i Service.

—Sí, jo! Que la falta de Jacques sigui rescabalada per ell o pel seu germà, importa poc! D’altra banda, quan vaig tenir la idea d’aquesta temptativa, havíeu pogut creure que tingués mai la intenció de deixar-la realitzar per un altre?

—Germà! —cridà Jacques—, t’ho prego!

—No, Jacques!

—Si és així, jo reclamo la meva tanda —digué Doniphan.

—No, Doniphan! —respongué Briant amb un to que no admetia rèplica—. Hi aniré jo… Ho vull així!

—Ja ho havia endevinat, Briant! —digué Gordon, tot estrenyent la mà del seu company.

Havent dit aquestes paraules. Briant s’introduí a la cistella i tan aviat com s’hagué instal·lat convenientment, donà l’ordre d’alçar l’estel. L’aparell, inclinat damunt de la brisa, pujà d’antuvi a poc a poc; després, Baxter, Wilcox, Cross i Service, encarregats del cabrestant, li anaren donant corda al mateix temps que Garnett que s’encarregava del cordill d’alarma el deixava lliscar entre els seus dits.

En deu segons, el «Gegant dels aires» hagué desaparegut entre les ombres, no ja entremig dels visques que havien acompayat la seva sortida de prova, sinó dintre d’un silenci profund. L’intrèpid cap d’aquella petita colla, el generós Briant, havia desaparegut amb l’estel.

Tanmateix, l’aparell s’elevava amb una lentitud regular. La constància de la brisa li assegurava una estabilitat perfecta. Gairebé no balancejava gens. Briant no va experimentar pap d’aquelles oscil·lacions que haurien fet més perillosa la seva situació. Estava immòbil, les dues mans fixes a les cordes de suspensió de la cistella que era gronxada gairebé a penes per un lleuger moviment de trapezi.

Quina impressió més estranya va sentir d’antuvi Briant, quan estigué suspès a l’espai penjant d’aquell ample pla inclinat que s’estremia sota l’empenta del corrent aeri! Li semblava que algun fantàstic ocell de presa se l’enduia o, més aviat, que anava aferrat per una enorme rata-pinyada negra. Però, mercès a l’energia del seu caràcter, pogué conservar la sang freda que l’experiment exigia.

Uns deus minuts després que l’estel hagués deixat el sòl de Sport-terrace, una petita sacsejada va indicar que el moviment ascensional havia acabat. Arribat l’estel a l’extremitat de la seva corda, es va aixecar encara amb alguns moviments bruscs. L’altura atesa verticalment devia estar compresa entre sis-cents i set-cents peus.

Briant, molt amo d’ell mateix, tensà, primer que res, el cordill que duia el tros de plom enfilat; després es va posar a observar l’espai. Aguantant-se amb una mà a una de les cordes de suspensió, amb l’altra mantenia l’allargavistes. Per sota d’ell, obscuritat completa. El llac, els boscos, l’espadat, formaven una massa confusa de la qual no podia distingir cap detall.

Pel que fa a la perifèria de l’illa, es retallava damunt de la mar que la circumscrivia i, des del punt que Briant ocupava, podia abraçar-ne tot el conjunt.

I veritablement, si hagués fet aquesta ascensió a ple dia i hagués dirigit la seva mirada cap a un horitzó banyat de llum, potser hauria vist d’altres illes o, fins i tot, un continent, si tant és que n’hi havia un dintre d’un radi de quaranta a cinquanta milles, distància que la seva vista hauria pogut atènyer.

Si vers l’oest, el nord i el sud el cel era en aquells moments massa emboirat per a veure’n res, no fou així en direcció est, on un petit racó del firmament, momentàniament alliberat de núvols, deixava brillar algunes estrelles.

I precisament per aquell costat, una lluentor bastant intensa que es reflectia fins a les volutes baixes dels núvols, atragué l’atenció de Briant.

—És la lluentor d’un foc! —es digué. Potser Walston havia instal·lat el seu campament en aquell indret?… No! Aquell foc era massa allunyat i es trobava, amb tota seguretat, més enllà de l’illa!… No seria un volcà en erupció i no hi hauria una terra pels paratges de l’est? Va tornar-li a la memòria que durant la seva primera expedició a Deception-bay, una taca blanquinosa havia aparegut al seu allargavistes.

—Sí —es digué—, era ben bé d’aquell cantó… I aquella taca no devia ser la reverberació d’una glacera?… Cap a 1’est, deu haver-hi una terra molt apropada a l’illa Chairman!

Briant havia apuntat el seu allargavistes vers aquella lluentor que l’obscuritat contribuïa a fer més aparent. No hi havia cap dubte que allí hi havia alguna muntanya ignívola, veïna de la glacera entrevista i que pertanyia, sigui a un arxipèlag, sigui a un continent, la distància a la qual estava no deuria mesurar més d’una trentena de milles. En aquell moment, Briant va experimentar una nova impressió lluminosa. Molt més a prop d’ell, a unes cinc o sis milles, i, per consegüent, a la superfície de l’illa, una altra claror brillava entre els arbres a l’oest de Family-lake.

—És dintre del bosc —es digué— i a la seva mateixa llinda, per la banda del litoral.

Però semblava que aquella claror no havia fet més que aparèixer i desaparèixer car, malgrat una observació atenta, Briant no arribà a veure-la de nou.

Oh! El cor li bategava amb violència i la mà li tremolava fins al punt que li era impossible d’apuntar l’allargavistes amb una precisió suficient.

Tanmateix, allí hi havia un foc de campament, no lluny de la desembocadura de l ’East-river. Briant l’havia vist i ben aviat va adonar-se que la seva lluentor reverberava encara damunt del massís d’arbres.

Així, doncs, Walston i la seva banda estaven acampats en aquell indret a prop del petit port de Bear-rock. Els assassins del Severn no havien abandonat l’illa Chairman! Els joves colons seguien exposats a llurs agressions i no hi havia cap seguretat per a French-den!

Quina decepció no tingué Briant! Evidentment, no podent adobar la xalupa, Walston devia haver renunciat a tornar a la mar per tal de dirigir-se a alguna de les terres veïnes! I per aquells paratges n’hi havia; sobre això no hi havia cap dubte!

Havent acabat les seves observacions, Briant considerà inútil perllongar la seva exploració aèria. Es va preparar, doncs, per a la baixada. El vent fresquejava ostensiblement. Ja les oscil·lacions, esdevingudes més fortes, imprimien a la cistella un balanceig que faria l’aterratge difícil. Després d’assegurar-se que el cordill de senyals era prou tens, Briant deixà lliscar el bocí del plom que, en pocs segons arribà a les mans de Garnett. Immediatament, la corda del cabrestant va començar a estirar l’estel cap a terra.

Al mateix temps, però, que l’estel anava baixant, Briant encara mirava en direcció de les lluentors descobertes per ell. Tornava a veure la de l’erupció i, després, més a la vora, al litoral, el foc del campament.

Ja podeu pensar amb quina impaciència Gordon i els altres nois havien esperat el senyal de baixada. Que llargs els havien semblat els vint minuts que Briant acabava de passar a l’espai!

Mentrestant, Doniphan, Baxter, Wilcox, Service i Webb feien anar vigorosament la maneta del cabrestant. Ells també havien observat que el vent agafava força i bufava amb menys regularitat. Ho sentien pel sacsejament de la corda i no pensaven sinó amb angoixa en els contracops que Briant devia sentir.

El torn funcionà ràpidament per a recobrar els mil dos-cents peus de corda que havien estat desenrotllats. El vent seguia fresquejant i uns tres quarts d’hora després del senyal de baixada donat per Briant, bufava a plena brisa. En aquest moment l’aparell devia ésser encara a més de cent peus pel damunt del llac.

De sobte es produí una violenta sacsejada. Els que estaven al cabrestant, en mancar-los el punt de recolzament, va anar de poc que no rodolessin per terra. La corda de l’estel acabava de trencar-se.

I enmig dels crits de terror, aquest nom fou repetit més de vint vegades:

—Briant!… Briant!…

Alguns instants després, Briant saltava damunt de la platja i cridava amb forta veu.

—Germà!… germà!… —cridà Jacques que fou el primer d’abraçar-lo.

—Walston continua a l’illa. —És el que digué Briant, d’antuvi, així que els seus companys s’hi hagueren ajuntat.

Al moment en què la corda s’havia trencat, Briant s’havia sentit endut, no en una caiguda vertical sinó obliqua i relativament lenta, per tal com l’estel feia de paracaigudes per damunt d’ell. El que calia fer, era deixar la cistella abans que aquesta arribés a la superfície del llac. Al moment en què anava a immergir, Briant es va tirar de cap i, bon nedador com era, no tingué gaire feina per a arribar a la riba allunyada d’uns quatre o cinc-cents peus a tot estirar.

Durant aquest temps, l’estel descarregat del seu llats, havia desaparegut cap al nord-est endut per la brisa com una gegantina desterra de l’aire.





XXV


La xalupa del Severn. — Costar, malalt. — El retorn de les orenetes. — Desencís. — Les aus de pressa. — El guanac, mort d’una bala. — La cassoleta de pipa. — Vigilància més activa. — Violenta tempesta. — Una detonació al defora. — Un crit de Kate.



L’endemà, després d’una nit durant la qual Mokó havia quedat de guàrdia a French-den, els joves colons, fatigats de les seves emocions del dia abans, no es despertaren fins molt tard. Tantost llevats, Gordon, Doniphan, Briant i Baxter passaren a Store-room on Kate estava fent les seves feines habituals. Allí, parlaren de la situació, que no deixava d’ésser ben inquietadora.

En efecte, i com féu observar Gordon, ja feia més de quinze dies que Walston i els seus companys eren a Filla. Doncs, si les reparacions de la xalupa no eren fetes, és que no tenien eines indispensables per a un treball com aquest.

—Deu ésser així —digué Doniphan—, ja que, al capdavall, aquesta embarcació no estava pas tan feta malbé. Si el nostre Sloughi hagués quedat en un estat semblant, hauríem pogut posar-lo en estat de navegar!

No obstant això, si Walston no se n’havia anat, no era probable que la seva intenció fos d’instal·lar-se a Filla Chairman, car ja hauria fet alguna excursió per l’interior i French-den hauria rebut la seva visita amb tota seguretat.

I a propòsit d’això, Briant parlà d’allò que havia observat durant la seva ascensió, pel que feia a les terres que devien existir a una curta distància cap a l’est.

—No deveu haver oblidat —digué—, que quan la nostra expedició a la desembocadura de l’East-river, jo havia entrevist una taca blanquinosa, alguna cosa pel damunt de l’horitzó i de la qual no sabia explicar-me la presència…

Tanmateix, Wilcox i jo —digué Doniphan—, no hem vist res de semblant tot i que hem tractat de veure aquesta taca…

—Mokó, la veié tan clarament com jo —respongué Briant.

—Potser sí! —replicà Doniphan—, però què és el que et fa creure que siguem prop d’un continent o d’un grup d’illes?

—Ja us ho diré. Ahir, mentre observava l’horitzó en aquella direcció, vaig distingir una lluentor, molt visible a fora dels límits de la costa i no podia pervenir més que d’un volcà en erupció. Penso, doncs, que hi ha una terra veïna per aquests indrets. Ara bé, els mariners del Severn no ho deuen ignorar i faran tot allò que podran per a atènyer-la…

—No hi ha dubte —respongué Baxter—. Què hi guanyarien quedant-se aquí? És ben segur que si no ens hem pogut deslliurar de la seva presència és perquè no han pogut adobar la xalupa.

Allò que Briant acabava de fer saber als seus camarades tenia una importància extrema. Allò els donava la certesa que Pilla Chairman no estava isolada com creien en aquella banda del Pacífic. Però el que agreujava les coses és que, segons el lloc on era el foc del seu campament, Walston es trobava actualment pels volts de la desembocadura de l’East-river. Després d’haver abandonat la costa de Severn-shores, s’havia acostat ben bé d’una dotzena de milles. Només li caldria resseguir l’East-river per a arribar a les envistes del llac i con-tornejar-lo pel sud per descobrir French-den\ Briant, doncs, hagué de prendre les més severes mesures tenint en compte aquesta eventualitat. Des d’aleshores, les excursions foren reduïdes a allò estrictament necessari, sense ni tan sols estendre’s per la riba esquerra del riuet, fins als massissos de Bog-woods. Al mateix temps, Baxter dissimulà les estacades de la cleda amb una cortina de brossa i herbes i féu el mateix amb les dues entrades del hall i de Store-room. Finalment, quedà totalment prohibit de fer-se veure per la banda compresa entre el llac i Auckland-hill. Veritablement, haver-se de subjectar a unes precaucions tan minucioses eren força enuig afegit a les dificultats de la situació!

En aquells dies hi hagueren, encara, altres motius d’inquietud. Costar agafà les febres, que posaren en perill la seva vida. Gordon hagué de recórrer a la farmaciola del schooner no sense por de cometre alguna errada! Per sort, Kate va fer per aquest nen allò mateix que la seva mare hauria fet. Se’n va cuidar amb aquella prudent afecció instintiva en les dones, i el vetllà de dia i de nit. Mercès a tot això, la febre va acabar per aturar-se i la convalescència, havent-se manifestat francament, seguí regularment el seu curs. S’havia trobat Costar en perill de mort? Seria difícil de pronunciar-se sobre aquest extrem, però, si hagués mancat de les atencions tan intel·ligents, tal vegada la febre hauria acabat esgotant el malaltet?

Si Kate no hi hagués estat, no es pot saber el que s’hauria esdevingut. No es dirà mai de massa, aquella excel·lent persona havia abocat damunt dels més petits de la colònia tot allò que el seu cor contenia de tendreses maternes i mai no els havia estalviat els seus acaronaments.

—Jo sóc així, papús meus! —ella repetia—. Forma part de la meva natura; sempre haig de fer anar l’agulla, l’escombra o les paelles! I no, és en totes aquestes feines que trobem enterament a totes les dones del món! Allò que preocupava més Kate era repassar, tan bé com podia, la roba de French-den. Era amb la més gran desplaença que es mirava aquella roba, gastada, que feia prop de vint mesos que servia! Com podria reemplaçar-la quan quedés fora de servei? I les sabates, tot i estalviant-les i que ningú no tingués inconvenient d’anar descalç era prou per a posar de mal humor la mestressa de casa previsora.

La primera quinzena de novembre es va assenyalar per uns xàfecs freqüents. Després, a partir del 17, el baròmetre es va situar al «bon temps fix» i el període de les calors quedà regularment establert. Arbres, arbrets, arbusts, tota la vegetació no fou ben aviat més que flors i verdor. Els hostes habituals de South-moors havien tornat en gran nombre. Quin mal al cor per a Doniphan de veure’s privat de les seves caceres a través del maresme i, per a Wilcox, de no poder parar les seves xarxes per por que fossin vistes des de les ribes inferiors de Family-lake!

I no solament aquells volàtils formiguejaven per aquell cantó de l’illa, encara d’altres es deixaren agafar en els paranys parats pels voltants de French-den.

Un dia, entre els agafats a les xarxes, Wilcox trobà un dels migradors que a l’hivern havia dirigit vers els països desconeguts del nord. Era una oreneta que portava encara el saquet lligat sota de Tala. Hi hauria una carteta per als joves nàufrags de l’Sloughi?… Ai, no!… El missatger havia tornat sense resposta!

Durant aquelles llargues jornades desocupades, quantes d’hores passaven dintre del hall? Baxter, encarregat de portar el diari no tenia cap incident per a ésser-hi relatat. I abans de quatre mesos, començaria un tercer hivern per als joves colons de l’illa Chairman!

Hom podia observar, no sense una profunda angúnia, el desencoratjament que s’emparava dels més enèrgics, llevat de Gordon, absort sempre en el detalls de la seva administració. El mateix Briant, a vegades, se sentia aclaparat tot i que posava l’ànima sencera per tal que no n’aparegués res. Mirava de reaccionar excitant els seus companys a continuar els seus estudis, a donar conferències, lectures en veu alta. Sense parar, els recordava llur país, llurs famílies, tot afirmant que un dia o altre els tornarien a veure. En fi, s’enginyava per tal d’aixecar-los la moral, sense assolir-ho del tot, i el seu gran temor era que la desesperança no vingués a abatre’l, però no fou així. Esdeveniments extremadament greus els obligaren ben aviat a tots a posar-hi el coll.

El 21 de novembre, cap a les dues de la tarda, Doniphan estava pescant per les vores del llac, quan la seva atenció fou atreta vivament pels crits discordants d’una vintena d’o-cells que planejaven per damunt de la riba esquerra del riuet. Si no eren corbs, encara que s’hi assemblaven, haurien merescut de pertànyer a aquesta espècie voraç i gralladora. Doniphan no s’hauria captingut d’aquells cridaners si els seus moviment no l’haguessin sorprès. En efecte, aquells ocells descrivien àmplies òrbites el radi de les quals disminuïa a mesura que s’apropaven de la terra; després, reunits en un grup compacte, es precipitaren al sòl. Allí, els seus crits redoblaren, però Doniphan no els podia veure entremig de les altes herbes entre les quals havien desaparegut.

Li va venir al pensament, aleshores, que en aquell indret devia haver-hi la carcassa d’algun animal i, curiós per saber el que era, tornà a French-den i va demanar a Mokó que el transportés amb la iola a l’altre costat del riu Zelanda.

S’embarcaren tots dos i, deu minuts després, lliscaven entre les mates d’herba del marge. Immediatament aquells ocells prengueren volada protestant amb els seus crits contra els importuns que es permetien destorbar la seva menjada. En aquell indret, hi havia jaient el cos d’un jove guanac, mort feia algunes hores solament, car no havia perdut encara tota la calor.

Doniphan i Mokó, no desitjant d’aprofitar la resta del dinar dels carnívors, es disposaven a anar-se’n, quan es va presentar una pregunta: com i per què el guanac havia vingut a caure a la llinda del maresme, lluny dels boscos de l’est d’on els seus congèneres no acostumaven a sortir?

Doniphan examinà l’animal. Tenia al costat una ferida sagnat encara, ferida que no pervenia de les dents d’un jaguar o d’un altre carnisser.

—Aquest guanac ha rebut un tret! —féu observar Doniphan.

—I aquí hi ha la prova! —respongué el grumet que, després d’escorcollar l’herba amb el seu ganivet, n’havia tret una bala.

Aquesta bala era del calibre d’un fusell de bord, més aviat que d’un fusell de cacera; no podia, doncs, haver estat tirada més que per Walston o per algun dels seus companys.

Doniphan i Mokó, deixant el cos del guanac als volàtils, tornaren a French-den on conferenciaren amb els seus companys.

Era la mateixa evidència, que el guanac havia estat colpit per un dels mariners del Severn, car ni Doniphan ni ningú havia disparat cap tret des de feia més d’un mes. Ara el que calia saber era en quin moment i en quin indret el guanac havia rebut la bala.

Examinades totes les hipòtesis, va semblar admissible que el fet datava d’unes cinc o sis hores, espai de temps necessari perquè l’animal, després d’haver travessat els Down-lands hagués pogut arribar a poques passes del riuet. D’això es podia concloure que un dels homes de Walston devia haver caçat apropant-se a la punta meridional de Family-lake i que la banda, després d’haver passat l ’East-river, s’apropava a poc a poc a French-den.

Així, la situació s’agreujava, encara que el perill no era potser imminent. En efecte, al sud de l’illa s’estenia aquella gran planura, entretallada per rierols, foradada d’estanys, mamellonada de dunes on el bestiar no hauria pogut pastar per a l’alimentació quotidiana de la banda. Era ben probable que Walston no s’hagués aventurat pels Down-lands. D’altra banda, no s’havia sentit cap detonació suspecta, que el vent hauria pogut portar fins a Sport-terrace i podia esperar-se que la posició de French-den, fins aleshores, no havia estat descoberta.

Nogensmenys, caldria imposar-se mesures de prudència amb més rigor. Si hi havia alguna esperança de poder refusar una agressió, seria a condició que els joves colons no fossin sorpresos fora del hall.

Tres dies després, un fet més significatiu vingué a fer créixer les aprensions i no hi hagué més remei que reconèixer que la seguretat era més compromesa que mai.

El 24, vers les nou del matí, Briant i Gordon havien anat més enllà del riu Zelanda per tal de veure si no seria a propòsit de fer una mena de barricada que travessés l’estret camí que corria entre el llac i el maresme. Abrigats darrera aquesta barricada, hauria estat fàcil a Doniphan i als millors tiradors d’emboscar-se ràpidament pel cas que es pogués avisar a temps l’arribada de Walston.

Es trobaven ambdós a uns tres-cents passos enllà del riu, quan Briant va trepitjar un objecte. No hi havia fet atenció pensant que era alguna de les conquilles arrossegades per les grans marees quan invadien la plana de South-moors, però Gordon que anava al darrera, s’aturà i digué:

—Espera, Briant, espera!

—Què hi ha?

Gordon s’ajupí i replegà l’objecte aixafat.

—Mira! —va dir.

—Això no és una conquilla —digué Briant—, això és…

—Una pipa!

En efecte, Gordon tenia a la mà una pipa negrenca; el tub acabava d’ésser aixafat arran de la cassoleta.

—Com que ningú de nosaltres no fuma —digué Gordon—, vol dir que aquesta pipa l’ha perduda…

—Un dels homes de la banda —respongué Briant—, fora que no hagués pertanyut al nàufrag francès que ens ha precedit a l’illa Chairman!

No! Aquella cassoleta de pipa, amb els trencaments acabats de fer, no havia pogut ésser mai la possessió de François Baudoin que feia més de vint anys que era mort. Devia fer poc que havia caigut en aquest indret i les restes de tabac que hi havia ho demostraven d’una manera indiscutible. Així, doncs, feia pocs dies, potser poques hores, un dels companys de Walston o, potser, el mateix Walston havia avençat fins aquella riba de Family-lake.

Gordon i Briant retornaren de seguida a French-den. Allí, Kate, a qui Briant mostrà la cassoleta de la pipa, pogué afirmar que l’havia vista en mans de Walston.

No hi havia, doncs, cap dubte que els malfactors havien contornejat la punta extrema del llac. Potser, durant la nit, havien avançat fins a les vores del riu Zelanda. I si French-den havia estat descoberta, si Walston sabia quin era el personal que hi havia, no deuria haver tingut el pensament que allí haurien eines, instruments, municions, provisions, tot allò del qual ell era privat o gairebé i que set homes forts podrien passar fàcilment els taps a una quinzena de nois, sobretot si arribaven a sorprendre’ls?

En tot cas, no hi havia cap dubte que la banda s’apropava cada vegada més. Davant d’aquestes eventualitats amenaçadores, Briant, d’acord amb els seus companys, s’enginyà per tal d’organitzar una vigilància més activa encara. De dia, fou establert un lloc d’observació a la cresta d’Auckland-hill, a fi de poder assenyalar immediatament qualsevol apropament suspecte, ja fos del cantó del llac, del maresme o de Traps-woods. Durant la nit dos dels grans es quedaren de guàrdia a l’entrada del hall i de Store-room, per tal d’espiar els sorolls del defora. Les dues portes es consolidaren per mitjà d’estaques i, en un moment, hauria estat possible d’embarricar-les amb pedres grosses que foren apilotades dintre de French-den. Pel que fa a les finestretes foradades a la paret i que servien d’espitlleres per als dos canonets, una d’elles defensaria la façana pel costat del riu Zelanda i l’altra la façana pel cantó de Family-lake. Ultra això, tots els fusells i els revòlvers eren disposats per tal d’estar a punt a la més petita alerta.

Kate aprovava totes aquestes mesures, na cal dir-ho. Aquella dona enèrgica es guardava prou de deixar veure les seves inquietuds, massa justificades, ai! quan pensava en les esperances tan incertes d’una lluita amb els mariners del Se-vern. Ella prou que els coneixia, a ells i al seu cap. Si bé estaven insuficientment armats, no podien actuar de sorpresa malgrat la més severa vigilància? I, per combatre’ls, uns quants xicots, el més gran dels quals encara no tenia setze anys! De debò, la partida hauria estat massa desigual. Ai! Per què el coratjós Evans no era allí amb ells? Per què no havia seguit Kate en la seva fugida? Tal vegada hauria sabut organitzar millor la defensa i posar French-den en estat de resistir els atacs de Walston!

Per dissort, Evans devia ésser vigilat a vista, sempre que els seus companys no s’haguessin ja desfet d’ell, com a testimoni perillós i que no necessitaven per a conduir la xalupa a les terres veïnes!

Aquestes eren les reflexions de Kate. No tenia por per ella; era pels més petits, damunt dels quals vigilava sense parar ben secundada per Mokó, les atencions del qual igualaven les d’ella.

Era el 27 de novembre. Feia dos dies que la calor ofegava. Grans núvols passaven pesantment cap al sud i alguns roncs llunyans anunciaven l’oratge. El baròmetre assenyalava una propera lluita dels elements.

Aquell vespre, Briant i els seus companys havien entrat més d’hora que de costum al hall, no sense haver pres la precaució, com des d’algun temps ençà ja feia, d’arrossegar la iola a l’interior de Store-room. Després, amb les portes ben closes, cadascú esperà l’hora del repòs; es féu la preguera en comú i tingueren un record per les famílies llunyanes.

Vers dos quarts de deu, l’oratge era en plena força. El hall s’il·luminava de la intensa reverberació dels llampecs que penetrava per les espidieres. Les detonacions dels trons es propagaven sense parar; semblava que el massís d’Auckland-hill tremolava repercutint aquells eixordadors sorolls. Era un d’aquells meteors, sense pluja ni vent, que no per això són menys temibles, car els núvols immobilitzats es descarreguen de l’electricitat acumulada allí on se troben i, sovint, amb una nit sencera no n’hi ha prou per a extingir-la.

Costar, Dole, Jenkins i Iverson, arrupits al fons de llurs lliteres es sobresaltaven sentint aquells formidables sorolls com de robes esqueixades que indicaven la proximitat de les descàrregues. I, tanmateix, no hi havia res a témer en aquella caverna incommovible. Els llamps podien caure vint vegades, cent vegades a la cresta de l’espadat! No travessarien pas les gruixudes parets de French-den tan impermeables al fluid elèctric com inaccessibles per les tempestes. De tant en tant, Briant, Doniphan i Baxter es llevaven, entreobrien la porta i tancaven de cop mig encegats pels llampecs, després d’haver donat una ràpida llambregada al defora. L’espai semblava de foc i el llac, resplendint les fulguracions del cel, semblava que enrotllés una immensa capa de flames.

De les deu a les onze, no hi hagué ni un sol moment de repòs dels llamps i dels trons. Només un xic abans de la mitja nit hi hagué una tendència a la calma. Intervals cada vegada més llargs separaren els trons els uns dels altres i llur violència disminuïa a mida que s’allunyaven. Aleshores, s’alçà el vent, empenyent els núvols que s’havien acostat a terra i la pluja no tardà a caure a torrentades.

Els més petits començaren a tranquil·litzar-se. Dos o tres caps, enfonyats sota les mantes, gosaren reaparèixer, tot i que era hora de dormir per a tothom. Així, doncs, Briant i els altres, havent organitzat les precaucions de costum anaven a posar-se al llit, quan Fann donà manifestament senyals d’una inexplicable agitació. Es posava dret, es llançava cap a la porta del hall i feia gemecs sords i seguits.

—Potser Fann ha sentit alguna cosa? —digué Doniphan provant de calmar el gos.

—Altres vegades li ho hem vist fer —féu observar Baxter—, i aquesta intel·ligent bèstia no s’ha equivocat mai!

—Abans d’anar al llit, cal que sapiguem el que això significa —digué Gordon.

—Està bé —digué Briant—, però que no surti ningú i estiguem a punt per a defensar-nos!

Cadascun agafà el seu fusell i el seu revòlver; després Doniphan avançà cap a la porta del hall i Mokó cap a la porta de Store-room. Tots dos amb les orelles enganxades als batents de la porta no sorprengueren cap soroll a l’exterior, tot i que l’agitació de Fann no cessava. Tant era així, que, ben aviat, es va posar a bordar amb violència tal que Gordon no va assolir de fer-lo callar. Era una circumstància ben fastiguejant. Si en els moments de calma hauria estat possible sentir els passos d’algú que rodés pel defora, molt més s’haurien sentit des de l’exterior els lladrucs del gos.

De sobte, sonà una detonació que no es podia confondre amb l’espetec d’un tro. No hi havia dubte que era un tret que acabava d’ésser tirat a dues-centes passes de French-den.

Tots es posaren a la defensiva. Doniphan, Baxter, Wilcox i Cross, armats de fusells i apostats a les dues portes, estaven promptes per a fer foc sobre qui volgués forçar-les. Els altres començaven a apilotar-hi les pedres preparades amb aquesta intenció, quan una veu cridà des de fora:

—A mi! Socors!

Allí hi havia un ésser humà en perill de mort, sens dubte, i que reclamava assistència…

—A mi! —repetí la veu i, aquesta vegada, a molts pocs passos.

Kate, a poc de la porta, escoltava…

—És ell! —va dir cridant.

—Ell?… —digué Briant.

—Obriu, obriu!… —repetia Kate.

Obriren la porta i un home, regalimant aigua, es va precipitar dintre el hall.

Era Evans, el contramestre del Severn.





XXVI


Kate i el contramestre. — La narració d’Evans. — Després de l’embarrancada de la xalupa. — Walston al port de Bear-rock. — L’estel. — French-den descobert. — Fugida d’Evans. — La travessia del riuet. — Projectes. — Proposta de Gordon. — Les terres de l’est. — L’illa Chairman-Hannover.



D’antuvi, Gordon, Briant i Doniphan havien quedat immòbils davant d’aquesta aparició tan inesperada d’Evans. Després, amb un moviment instintiu, es llançaren cap al contramestre com davant d’un salvador.

Era un home de vint-i-cinc a trenta anys, d’amples espatlles, cos vigorós, ull viu, passa ferma i resolta, front descobert, fisonomia intel·ligent i simpàtica i una cara tapada en part del pelatge d’una barba inculta que no havia pogut afaitar-se des del naufragi del Severn.

Amb prou feines havia entrat, Evans es girà i anà a clavar l’orella a la porta que havia tancat d’una revolada. No sentint res per fora, va entrar cap al mig del hall. Allí, va mirar, a la claror del fanal penjat de la volta, aquell petit món que l’envoltava i mormolà:

—Sí!… criatures!… només criatures!…

De cop el seu rostre s’animà, la seva cara irradià joia, els seus braços s’obriren…

Kate se li apropava.

—Kate!… —cridà… Kate, viva!

I li agafà les mans com per a assegurar-se que no eren les d’una persona morta.

—Sí!, viva com vós, Evans! —respongué Kate—. Déu m’ha salvat com us ha salvat a vós i és Ell qui us envia en socors d’aquestes criatures!

El contramestre comptava amb la vista els joves reunits al voltant de la taula del hall.

—Quinze! —digué— i amb prou feines cinc o sis que puguin defensar-se!… No importa, però!

—Estem en perill d’ésser atacats, mestre Evans? —va demanar Briant.

—No fill meu, no; almenys per ara —respongué Evans.

Es comprèn perfectament que tots tinguessin ganes de conèixer la història del contramestre i, principalment, allò que havia succeït després que la xalupa havia estat llançada a la platja de Severn-shores. Ni els grans ni els petits haurien pogut tornar a dormir sense haver sentit aquella narració que, per a ells, era tan important. Abans, però, calia que Evans, es desembarassés dels seus vestits mullats i mengés alguna cosa. Si els seus vestits regalimaven és que havia travessat el riu Zelanda nedant. Si estava esgotat de fadiga i de fam és que feia dotze hores que no havia menjat res i que, des del matí, no havia pogut reposar ni un moment.

Briant, el féu passar immediatament a Store-room on Gordon va posar a la seva disposició uns bons vestits de mariner, i, després, Mokó li servi caça freda, galeta, algunes tasses de te bullent i un bon got de brandy.

Un quart d’hora després, Evans, assegut davant la taula del hall feia la narració dels esdeveniments sobrevinguts des que els mariners del Severn havien estat llançats a l’illa.

—Alguns instants abans que la xalupa arribés a la platja —digué—, cinc homes, jo entre ells, havíem estat llançats damunt de les primeres roques dels esculls. Cap de nosaltres no havia resultat greument colpit a l’embarrancada; algunes contusions, però no ferides. Allò que no va deixar d’ésser difícil, fou desembarassar-se de la ressaca enmig de la fosca i amb una mar furiosa que descendia contra el vent d’alta mar. Tanmateix, després de llargs esforços, arribàrem sans i estalvis fora de l’abast de les ones, Walston, Brandt, Rock, Cope i jo. En mancaven dos, Forbes i Pike. Havien estat abatuts per un cop de mar o bé s’havien salvat quan la xalupa atenyé la platja? No ho sabíem. Pel que fa a Kate jo no pensava tornar a veure-la mai més.

I, tot dient això, Evans no tractava pas d’amagar la seva emoció, ni la joia que experimentava d’haver trobat aquella dona valenta dona, escapada com ell dels assassinats del Severn! Després d’haver estat tots dos a la mercè d’aquells bàrbars, ara eren tots dos fora de llur poder, si no fora del seus atemptats en el futur.

Evans, reprengué la narració:

—Quan arribàrem a la platja, necessitàrem un cert temps per a cercar la xalupa. Devia haver embarrancat cap allà les set i ja era prop de mitja nit quan la veiérem trabucada damunt de la sorra. És que, d’antuvi, havíem resseguit tot el llarg de la costa de…

La costa de Severn-shores —digué Briant—. És el nom que li han donat alguns dels nostres companys que havien descobert l’embarcació del Severn, abans que Kate ens hagués contat el naufragi…

—Abans?… —respongué Evans amb sorpresa.

—Sí, mestre Evans —digué Doniphan—. Nosaltres havíem arribat a aquell indret el mateix vespre del naufragi quan dos dels vostres companys encara eren ajaguts a la sorra!… Però arribat el dia, quan hi anàrem per donar-los els darrers serveis, havent-los creguts morts, havien desaparegut.

—En efecte —reprengué Evans—, i ja veig com tot s’encadena! Forbes i Pike, que nosaltres crèiem ofegats, tant de bo ho hagués volgut el cel, car això ens faria dos pillastres de menys, havien estat llençats a poca distància de la xalupa. Allí els trobà Walston i, amb els altres, els reanimaren amb uns glops de ginebra. Sortosament per a ells, encara que sigui una desgràcia per a nosaltres els cofres de l’embarcació no havien estat ni trencats durant l’embarrancada ni castigats per l’aigua del mar. Les municions, les armes, cinc fusells de bord i el que restava de les provisions embarcades precipitadament durant l’incendi del Severn, tot plegat fou retirat de la xalupa car era de témer que quedaria estavellada a la propera marea. Fet això, abandonàrem el lloc del naufragi seguint la costa en direcció est. En aquest moment un dels bandits, crec que fou Rock, féu observar que no havíem trobat Kate, i Walston respongué: «deu haver estat enduta per una onada; fora noses!». Això em va fer pensar que si la banda es felicitava d’haver-se desembarassat de Kate, era que ja no la necessitaven, el mateix passaria amb el contramestre Evans quan ja no l’haguessin de menester. Però on éreu Kate?

—Estava al costat de la xalupa per la banda de mar —respongué Kate—, a l’indret mateix on havia estat llençada pel cop de mar… No em podíeu veure i vaig sentir tot el que deia Walston i el que deien els altres… Però, quan se n’anaven, em vaig aixecar i per tal de no tornar a caure a les mans d’aquells bandits vaig fugir dirigint-me al costat oposat. Tren-ta-sis hores més tard, mig morta de fam, vaig ser recollida per aquests valents xicots i portada a French-den.

—French-den? —digué Evans.

—És el nom de casa nostra —respongué Gordon—, en record d’un nàufrag francès que hi havia habitat molts d’anys abans de nosaltres!

—French-den!… Svern-shores!… —digué Evans—. Ja veig, nois, que heu donat noms a les diverses localitats d’aquesta illa! És bonic això!

—Sí, mestre Evans, uns noms ben bonics —digué Service—, i en tenim d’altres: Family-lake, Down-lands, South-moors, riu Zelanda, Traps-woods…

—Molt bé, molt bé!… Ja m’ho ensenyareu tot això, més endavant… demà! Mentrestant continuaré la meva narració. No se sent res per fora?

—Res —respongué Mokó que feia guàrdia prop de la porta del hall.

—Va bé —digué Evans—, continuo. Una hora després d’haver abandonat l’embarcació, arribàrem a una cortina d’arbres on establirem el nostre campament. L’endemà i durant alguns dies tornàrem al lloc on estava embarrancada la xalupa i provàrem d’adobar-la, però com que, per tota eina, només disposàvem d’una destral, ens fou impossible de refer la borda esmicolada i de posar-la en condicions de tornar a la mar, ni que fos per a una travessia curta. Per altra banda, l’indret no era còmode per a un treball d’aquest gènere. Ens n’anàrem, doncs, per cercar un altre campament a una regió àrida on la caça ens pogués donar el nostre menjar quotidià i, ensems, prop d’un riu on poder trobar aigua dolça, car la nostra reserva era totalment esgotada. Després d’haver seguit la costa una dotzena de milles, arribàrem a un petit rierol…

—L’East-river —digué Service.

—Que sigui, doncs, l ’East-river —respongué Evans—. Allí, al fons d’una gran badia…

—Deception-bay! —aclarí Jenkins.

Que sigui, doncs, Deception-bay —digué Evans somrient—. Al mig d’unes roques hi havia un port…

—Bear-rock —va cridar Costar, prenent tanda.

—Doncs, que sigui Bear-rock, petit! —respongué Evans que va aprovar amb una senyal del cap—. No hi havia res de més fàcil que instal·lar-se en aquell indret i, si podíem portar-hi la xalupa, que la primera tempesta hauria desfet si la deixàvem on era, qui sap si arribaríem a adobar-la. Tornàrem a cercar-la i movent-la tot el que poguérem, arribàrem a feria flotar i, encara que estés plena d’aigua fins a la barana, assolírem d’arrossegar-la tot al llarg de la riba i portar-la al port on, ara, és en seguretat.

—La xalupa és a Bear-rock?… —digué Briant.

—Sí, i em penso que no seria impossible de reparar-la si tinguéssim les eines necessàries…

—Aquestes eines, nosaltres les tenim, mestre Evans! —digué vivament Doniphan.

—Justament és això el que Walston ha suposat quan l’atzar li ha fet saber que l’illa era habitada i per qui ho era!

—Com ha pogut saber-ho?… —preguntà Gordon.

—Ja us ho diré —respongué Evans—. Fa vuit dies, Walston, els seus companys i jo, car no em deixaven mai sol, anàrem de reconeixement a través del bosc. Després de tres o quatre hores de camí, tot pujant pel curs de l’East-river, arribàrem a les vores d’un gran llac d’on sortia aquest curs d’aigua. I allí, penseu quina sorpresa seria la nostra, en trobar un estrany aparell enfangat a la riba… era una mena de carcassa de canyes, forrades de roba…

—El nostre estel! —digué Doniphan.

—El nostre estel que havia caigut al llac i que el vent degué empènyer fins allí —afegí Briant.

—Ah? era un estel —respongué Evans—, de veritat que no ho havíem endevinat i la màquina ens va intrigar força. En tot cas, no s’havia fet tota sola!… havia estat fabricada a l’illa!… No hi havia dubte!… L’illa, doncs, era habitada!… Per qui?… És el què volia saber Walston. Pel que fa a mi, des d’aquell dia vaig prendre la decisió de fugir. Fossin quins fossin els habitant d’aquesta illa, ni que es tractés de salvatges, no podien ésser pitjors que els assassins del Severn! Des d’aquell moment, però, em van tenir vigilat a vista, de dia i de nit!…

—I com descobriren French-den? —preguntà Baxter.

—Ara hi arribo —respongué Evans—. Però, abans de seguir amb la meva narració digueu-me, nois, de què us havia servit aquell enorme estel? Era un senyal?

Gordon va explicar a Evans el que havia estat fet, amb quina finalitat ho havien fet, com Briant havia arriscat la seva vida per a la salvació de tots i de quina manera havia pogut constatar que Walston era encara a l’illa.

Sou un xicot ben valent! —respongué Evans, tot prenent la mà de Briant i prement-la amb bona amistat. Després continuà:

—Ja comprendreu que des d’aleshores Walston no tingué més que una preocupació: saber quins eren els habitants de l’illa que ens era desconeguda. Si eren indígenes, potser ens hi podríem entendre; si eren nàufrags, potser posseirien les eines que ens mancaven. Si era així, no li refusarien l’ajuda per tal de posar la xalupa en estat de reprendre la mar. Començaren, doncs, les recerques; molt prudentment, haig de dir-ho. Avançàvem a poc a poc explorant els boscos de la riba dreta del llac per apropar-nos a la seva punta sud. No trobàrem cap ésser humà. Cap tret no se sentia per aquella banda de l’illa.

—Això era degut —digué Briant—, que cap de nosaltres no s’allunyava gens de French-den i era prohibit de disparar cap tret!

—No obstant això, heu estat descoberts! —reprengué Evans—. I com hauria pogut ésser altrament? Fou durant la nit del 23 al 24 de novembre quan un dels companys de Walston arribà a les envistes de French-den per la riba meridional del llac. La mala sort, volgué que, en un moment donat, entreveiés una claror que es filtrava per les parets de l’espadat, segurament la claror del vostre fanal, que la porta, oberta un instant, havia deixat traslluir. L’endemà el mateix Walston s’adreçà cap aquest costat i, durant una bona part de la vesprada, es quedà amagat entre les altes herbes a algunes passes del riuet…

—Ja ho sabíem —digué Briant.

—Ho sabíeu?…

—Sí, car en aquest indret, Gordon i jo, hem trobat els fragments d’una pipa que Kate ha reconegut com la pipa de Walston!

—Just! —respongué Evans—. Walston l’havia perduda durant la seva excursió, cosa que, al seu retorn, va semblar contrariar-lo molt. Però, aleshores, l’existència de la petita colònia ja li era coneguda. En efecte, mentre estava amagat entre les herbes, havia vist la major part de vosaltres anant i venint per la riba dreta del curs d’aigua… No hi havia més que nois, que serien fàcilment batuts per set homes. Walston tornà per explicar als seus companys allò que havia vist. Una conversa que vaig sorprendre entre ell i Brandt, em féu saber què es preparava contra French-den…

—Monstres! —digué Kate—. No haurien tingut compassió d’aquests nois…

—No Kate —respongué Evans—, no pas més de la que tingueren del capità i dels passatgers del Severo!… Monstres!… els heu ben anomenat i van manats pel més cruel d’entre ells, aquest Walston que, ho espero de debò, no s’escaparà pas del càstig que els seus crims mereixen!

—Després de tot, heu assolit d’escapar-vos, gràcies a Déu! —digué Kate.

—Sí, Kate, fa unes dotze hores he pogut aprofitar una absència de Walston i dels altres que m’havien deixat vigilat per Forbes i Rock. El moment em va semblar adient per arrencar a córrer. Fer perdre la pista meva a aquests dos pillastres o almenys distanciar-me’n si arribava a prendre algun avantatge, era cosa meva! Eren a prop de les deu del matí, quan em vaig llançar a través del bosc… Gairebé de seguida Forbes i Rock se n’adonaren i començaren a perseguir-me. Anaven armats amb fusells… Jo només portava el meu ganivet de mariner per a defensar-me i les meves cames per a fugir com un catxalot! La persecució va durar tot el dia. Tallant obliquament pel sotabosc havia arribat a la vora esquerra del llac. Encara em calia contornejar-ne la punta car, segons la conversa que havia sentit, jo sabia que vosaltres estàveu establerts a les ribes d’un riu que corria cap a l’oest. De debò que mai en la meva vida he corregut d’aquella manera, ni tanta estona!, prop de quinze milles en un dia! Mil diables! Ells corrien tan de pressa com jo i les seves bales encara volaven més que ells. Diverses vegades em xiularen prop de des orelles. Penseu la cosa! Jo coneixia el seu secret! Si m’escapava, podria denunciar-los! Calia que m’agafessin costés el que costés! Haig de dir en veritat, que si no haguessin portat armes de foc, els hauria esperat a feu ferm amb el ganivet a la mà! Els hauria matat o m’haurien matat!… Sí Kate, hauria preferit morir que tornar al campament amb aquests bandits!

Tanmateix, jo esperava que aquella condemnada persecució s’acabaria en venir la nit i no fou així. Ja havia passat més enllà de la punta del llac i pujava per l’altre costat però seguia sentint Forbes i Rock als meus talons. Aleshores esclatà la tempesta que feia estona amenaçava. Això féu més difícil la meva fugida car amb la lluentor dels llampecs aquells coquins podien veure’m entre els canyars del marge. Finalment, havia arribat a una centena de passes del riuet… Si podia posar-lo entre jo i els meus perseguidors em considerava salvat! No s’atrevirien a traspassar-lo sabent que estaven en el veïnatge de French-den.

Jo corria i era a punt d’atènyer la riba esquerra del curs d’aigua, quan un darrer llampec vingué a il·luminar l’espai. Al mateix temps, va ressonar una detonació…

—La que nosaltres hem sentit —digué Doniphan.

—Evidentment —reprengué Evans—. Una bala em va rascar l’espatlla… Vaig fer un salt i em vaig tirar de cap al riu… amb algunes braçades vaig ésser a l’altra riba, amagat per les herbes, mentre que Rock i Forbes, que ja havien arribat a l’altra riba, deien: «Creus haver-lo tocat?». «Ja ho crec». «Així, ja es deu haver enfonsat». «Ben segur, i a aquesta hora, mort i ben mort». «Bon desembaràs!». I se n’anaren.

—Sí, bon desembaràs… tant jo com Kate! Miserables!… Ja ho veureu si estic mort! Alguns instants, després, vaig deseixir-me de les herbes i vaig córrer cap a l’angle de l’espadat… Vaig sentir uns lladrucs… vaig cridar… la porta de French-den s’obrí… i, ara —afegí Evans, estenent la mà en direcció del llac—, ens toca a nosaltres, fills meus, d’acabar amb aquests miserables i desembarassar-ne l’illa!

I va pronunciar aquestes paraules amb tanta energia que tots s’havien aixecat, disposats a seguir-lo.

Aleshores calgué fer a Evans la narració del que havia succeït des de feia vint mesos, explicar-li en quines condicions l’Sloughi havia salpat de Nova Zelanda, la seva llarga travessia del Pacífic a l’illa, la descoberta de les restes del nàufrag francès, la instal·lació de la petita colònia a French-den, les excursions durant l’estació càlida, els treballs durant l’hivern i com, en fi, la vida havia estat relativament segura i exempta de perills, abans de l’arribada de Walston i els seus còmplices.

—I des de fa vint mesos cap bastiment no s’ha deixat veure des de l’illa? —demanà Evans.

—Almenys, nosaltres no n’hem vist cap a alta mar —respongué Briant.

—Heu posat senyals?

—Sí! un pal dalt de tot del penya-segat.

—I no ha estat vist?

—No, mestre Evans —respongué Doniphan—, ara, cal dir que fa unes sis setmanes, després de l’arribada de Walston, l’hem tret per no atreure-li l’atenció.

—I heu fet molt bé! És veritat que, ara, aquest coquí ja sap de quin peu coixegem; haurem d’estar amatents i vigilants de dia i de nit!

—Per què —féu observar Gordon—, per què ens les hem d’heure amb bandits com aquests en lloc de fer-ho amb gent honrada, als quals hauríem ajudat de tant bona gana! La nostra colònia, no hauria fet més que augmentar de força! En canvi, ara, el que ens espera és la lluita, la defensa de les nostres vides, és un combat i és que sabem quina en serà la fi?

—Déu, que fins ara us ha protegit, fills meus —respongué Kate—. Déu no us abandonarà! Us ha enviat aquest valent d’Evans i amb ell…

—Evans!… Visca Evans!… —cridaren amb una sola veu tots els joves colons.

—Podeu comptar amb mi —respongué el contramestre—, i com que jo també compto amb vosaltres, us prometo que ens defensarem bé!

—I, tanmateix —afegí Gordon—, si fos possible d’evitar aquesta lluita; si Walston consentís a deixar Pilla?…

—Què vols dir Gordon? —preguntà Briant.

—Vull dir que ell i els seus companys ja serien fora si haguessin pogut adobar la xalupa! No és veritat mestre Evans?

—Ben segur.

—Doncs bé, i si parléssim amb ells, si els deixéssim les eines que els calen, potser acceptarien?… Prou sé que establir relacions amb els assassins del Severn deu fer repugnància! Però per tal de desfer-nos-en, per tal d’evitar un atac que potser costarà molta sang!… En fi, què en penseu mestre Evans?

Evans havia escoltat atentament Gordon. La seva proposta denotava un esperit pràctic, que no es deixava arrossegar a actes inconsiderats, i un caràcter que el portava a mirar amb calma qualsevol situació. Va pensar, i no s’errava, que devia ésser el més seriós de tots i la seva observació li va semblar digna d’ésser discutida.

—En efecte, senyor Gordon —respongué— qualsevol medi seria bo per tal de deslliurar-nos de la presència d’aquests malfactors. Si consentissin a anar-se’n, una vegada reparada la xalupa, valdria més que no entaular una lluita el resultat de la qual pot ésser dubtós. Però, fiar-se de Walston, ¿és possible? Quan estareu en relació amb ell, no ho aprofitarà per sorprendre French-den i apoderar-se de tot allò que us pertany? No pot pensar que heu pogut salvar algun diner del naufragi? Creieu-me, aquests coquins no cercaran més que fer-vos mal a canvi dels vostres serveis! En aquelles ànimes, no hi ha lloc per a la reconeixença… Entendre-s’hi és com lliurar-s’hi…

—No, no!… —cridaren Baxter i Doniphan als quals tots els altres companys s’ajuntaren amb una energia que féu plaer al contramestre.

—No!… —afegí Briant—. No tinguem res de comú amb Walston i la seva banda!

—I encara —afegí Evans—, no són solament eines allò que necessiten, també els calen municions! Que en tinguin prou per a intentar un atac, és prou cert!… però quan es tractarà de recórrer d’altres paratges a mà armada, el que els queda de pólvora i de plom no els bastarà!… Us en demanaran!… Us n’exigiran!… Els en donareu?…

—No, certament —respongué Gordon.

—Doncs bé, ells provaran d’haver-hi per la força! No haureu obtingut altra cosa que retardar el combat i es farà en condicions menys bones per a vosaltres!…

—Teniu raó, mestre Evans! —respongué Gordon—. Quedem-nos a la defensiva i esperem!

—Sí!, és el millor partit!… esperem senyor Gordon. Per altra banda hi ha una altra raó per a esperar que m’afecta més que cap altra.

—Quina?

—Escolteu-me! Ja sabeu que Walston no pot deixar l’illa sense la xalupa del Severa.

—És evident —respongué Briant.

—Ara bé, aquesta xalupa és perfectament reparable, ho afirmo, i si Walston ha renunciat a posar-la en estat de navegar, ha estat per manca d’eines…

—Sense això —digué Baxter—, ja seria lluny!

—Tal com ho dieu; per tant si subministreu a Walston els mitjans per a adobar la xalupa, i admetent que abandonés la idea de pillar French-den, li mancaria temps per a anar-se’n sense inquietar-se de vosaltres.

—Llàstima que no ho hagi fet! —digué Service.

—Mil diables! si ho hagués fet —comentà Evans—, com podríem fer-ho nosaltres, no trobant-se ja aquí la xalupa del Severn?

—Com, mestre Evans —demanà Gordon—, és que comptaríeu amb aquesta embarcació per a anar-vos-en de l’illa?

—Absolutament, senyor Gordon!

—Per tornar a Nova Zelanda, per travessar el Pacific? —afegí Doniphan.

—El Pacific… No, filis, no —respongué Evans— sinó per tal d’arribar a algun lloc poc allunyat on esperaríem l’ocasió de tornar a Auckland.

—Ho diu de debò, mestre Evans? —digué Briant.

I al mateix temps, dos o tres dels seus companys volgueren omplir el contramestre de preguntes.

—Com podria haver-n’hi prou amb aquesta xalupa per a una travessia de centenars de milles? —féu observar Baxter.

—Centenars de milles? —respongué Evans—. De cap manera. Una trentena solament!

—No és la mar, la que s’estén al voltant de Pilla? —demanà Doniphan.

—A l’oest sí —respongué Evans—, però al sud, al nord, a l’est, no són sinó canals que poden travessar-se en seixanta hores!

—Doncs, no ens equivocàvem pensant que existien d’altres terres per aquest veïnatge? —digué Gordon.

—No gens —respongué Evans—, i fins i tot són terres ben àmplies les que s’estenen a l’est.

—Sí, a l’est —digué Briant—. Aquella taca blanquinosa i aquella lluïssor que vaig veure en aquella direcció…

—Una taca blanquinosa, dieu? —replicà Evans—. Per força ha d’ésser alguna galera i aquesta lluïssor és la flama d’un volcà; la situació deu estar marcada als mapes! On us pensàveu ésser, si us plau, fills meus?

—En una illa isolada en ple Pacífic! —respongué Gordon.

—Una illa?… sí!… isolada?… no. Tingueu per cert que pertany a un d’aquests nombrosos arxipèlags que cobreixen la costa de l’Amèrica del Sud! I, a propòsit, si heu batejat els caps, les badies, els rius de la vostra illa, no m’heu dit encara com l’anomeneu?

—Illa Chairman, segons el nom del nostre pensionat —respongué Doniphan.

—Illa Chairman!… —replicà Evans—. Doncs, mireu, així tindrà dos noms car s’anomena ja illa Hannover!

Després d’això i després d’haver procedit a les mesures de vigilància habituals, tots se n’anaren a reposar, després d’haver preparat una llitera al hall per al contramestre. Els joves colons es trobaven sota una doble impressió; d’un costat, la perspectiva d’una lluita sagnant i de l’altre, la possibilitat de repatriar-se…

El contramestre, havia deixat per a l’endemà de completar les seves explicacions indicant a l’atlas quina era la posició exacta de l’illa Hannover i, mentre Mokó i Gordon, vetllaven, la nit s’escolà plàcidament a French-den.

297





XXVII


L’estret de Magallanes. — Les terres i les illes dels seus volts. — Els llocs que hi són establerts. — Projectes per al futur. — La força o l’astúcia? — Rock i Forbes. — Els falsos nàufrags. — Acolliment hospitalari. — Entre les onze i mitjanit. — Un tret d’Evans. — Intervenció de Kate.



Un canal llarg de tres-centes vuitanta milles a la vora amb una corba que es dibuixa de l’oest a l’est, des del cap de les Verges a l’Atlàntic fins al cap de Los Pilares al Pacífic, enquadrat per costes molt accidentades i dominat per muntanyes de tres mil peus sobre el nivell de la mar, omplert de badies al fons de les quals es multipliquen els ports de refugi, riques d’aigües on els vaixells poden renovar la seva provisió amb facilitat, vorejat de boscos espessos on abunda la caça, ressonant del soroll dels fais o caigudes d’aigua que es precipiten a milers per les innombrables cales, oferint als bastiments que vénen de l’est o de l’oest un pas més curt que el de Lamaire entre la Terra dels Estats i la Terra de Foc i menys batut per les tempestes que el cap Hornos; així és aquest estret de Magallanes que l’il·lustre navegant portuguès descobrí l’any 1520.

Després d’haver estat emprat originàriament pels espanyols i, successivament, pels anglesos, holandesos i francesos, l’estret de Magallanes esdevingué una via freqüentada per al pas d’un oceà a l’altre, sobretot després que la navegació a vapor que no coneix ni vents desfavorables ni corrents contraris, permeté la travessia en condicions de navegació excepcionals.

Aquest era l’estret que, l’endemà 28 de novembre, Evans assenyalava sobre el mapa de l’atlas de Stieler a Briant, Gordon i llurs camarades.

Si la Patagònia, aquesta darrera província de l’Amèrica del Sud, la Terra del Rei Guillem i la península de Brunswick formen el límit septentrional de l’estret, pel sud és vorejat per l’arxipèlag magallànic que comprèn grans illes com la Terra del Foc, la Terra de la Desolació i les illes Clarence, Hoste, Gordon, Navarin, Stewart i altres menys importants fins al darrer grup de les Hermites, la més avançada de les quals entre els dos oceans no és més que la darrera cima de la cordillera dels Andes i s’anomena el Cap d’Hornos.

A l’est, l’estret de Magallanes s’eixampla per un o dos canals entre el cap de les Verges de la Patagònia i el Cap Espíritu Santo de la Terra del Foc. Però no és així a l’oest, com féu observar Evans. Per aquell costat, illots, illes, arxipèlags, estrets, canals, braços de mar s’hi barregen fins a l’infinit. L’estret desemboca al Pacífic per un pas situat entre el promontori de Los Pilares i la punta meridional de la gran illa de la Reina Adelaida. Per damunt, s’apiloten tota una sèrie d’illes, agrupades capriciosament, des de l’estret de Lord Nelson fins al grup de les Chonos i de les Chiloé, molt properes a la costa xilena.

—I ara —afegí Evans—, no veieu més enllà de l’estret de Magallanes una illa separada per simples canals de l’illa Cambridge al sud de les illes de Madre de Dios i Chatam més al nord? Doncs bé, aquesta illa, situada al 51è grau de latitud és l’illa Hannover, aquella mateixa a la qual haveu donat el nom d’illa Chairman i on viviu des de fa vint mesos.

Briant, Gordon, Doniphan al damunt de l’atlas, miraven curiosament aquesta illa que havien cregut allunyada de totes les terres i que era tan veïna de la costa americana.

—Com? —digué Gordon—, no estem separats de Xile més que per dos braços de mar?

—Sí fills meus —respongué Evans—. Entre l’illa Hannover i el continent americà no hi ha més que illes tan desertes com aquesta. I una vegada arribats al continent, hauria calgut travessar centenes de milles abans d’atènyer els establiments de Xile o de la República Argentina! I quantes fatigues, sense comptar els perills, ja que els indis puelches que roden a través de les Pampes són poc hospitalaris! Penso, doncs, que ha valgut més per a vosaltres de no haver pogut abandonar l’illa, tota vegada que l’existència material hi és assegurada i perquè, ajudant Déu, espero que podrem deixaria tots junts!

Així, aquests diversos canals que envolten Pilla Hannover no tenen, en certs indrets, més que quinze o vint milles d’amplada i Mokó, amb bon temps, els hauria pogut franquejar sense pena tan sols amb la seva iola. Si Briant, Gordon i Doniphan, durant les seves excursions al nord i a l’est no havien pogut veure aquestes terres, és que són molt baixes. Pel que fa a la taca blanquinosa, era una de les galeres de l’interior i la muntanya en erupció un dels volcans de les regions magallàniques.

Per altra banda, observació que féu Briant examinant atentament el mapa, l’atzar de llurs excursions els havia aconduït precisament als punts del litoral que més s’allunyaven de les illes veïnes. És veritat que, quan Doniphan arribà a Severn-shores, potser hauria pogut adonar-se de la costa meridional de l’illa Chatam, si aquell dia l’horitzó emboirat pels vapors de la borrasca no hagués estat visible solament des d’una curta distància.

Quant a Deception-bay, que fa una entrada profunda a l’illa Hannover, tant des de la desembocadura del riu East-river com des de les altures de Bear-rock, no es pot veure l’illot situat a l’est, ni Pilla de l’Esperança reculada una vintena de milles. Per poder veure les terres veïnes hauria calgut anar a North-cape, des d’on són visibles l’extremitat de l’illa Chatam i l’illa Madre de Dios més enllà de l’estret de la Concepció o bé anar a South-cape, des d’on haurien pogut ésser vistes les puntes de les illes Reina Adelaida o Cambridge o, també, anar al litoral extrem de Down-lands que denominen els cims de l’illa Owen o les galeres de les terres del sud-est.

El cas és, que els joves colons no havien portat encara les seves reconeixences fins en aquests llocs allunyats. Pel que fa al mapa de François Baudoin, Evans no pogué explicar-se per què aquestes illes i aquestes terres no hi eren indicades. Ja que el nàufrag francès havia pogut delimitar bastant exactament la configuració de l’illa Hannover, és que havia fet tot el tomb. Calia, doncs, admetre que les boires havien limitat l’abast de la seva vista a unes poques milles? Després de tot, la cosa era admissible.

I ara, en el cas que poguessin apoderar-se de la xalupa del Severn i reparar-la, de quin costat es dirigiria Evans?

Això fou el que li demanà Gordon.

—Fills meus —respongué Evans—, jo no provaria d’anar ni cap al nord ni cap a l’est. Com més camí de mar farem més ens valdrà. Amb una bona brisa la xalupa podria conduir-nos a algun port xilè, on ens farien bona acollida, però la mar és extremadament dura per aquestes costes, mentre que els canals de l’arxipèlag sempre ens oferiran una travessia bastant fàcil.

—En efecte —respongué Briant—. Però, trobarem establiments en aquests paratges i en aquests establiments, els medis necessaris per tal de repatriar-nos?

—No en tinc cap dubte —respongué Evans—. Mireu el mapa! Després d’haver deixat enrera les passes de l’illa de la Reina Adelaida, on arribem pel canal de Smyth? A l’estret de Magallanes, oi? Doncs bé, gairebé a l’entrada de l’estret hi ha un refugi de Tamar que pertany a la Terra de la Desolació i, un cop allí, ja serem al camí de retorn.

—I si no hi trobem cap vaixell —demanà Briant—, esperarem que en passi algun?

—No, senyor Briant. Seguiu-me més lluny a través de l’estret de Magallanes. No veieu aquesta gran península de Brunswick? Al fons de la badia hi ha Port Galant on els vaixells toquen molt sovint. Caldrà anar més enllà i doblar el cap Forward al sud de la península? Trobarem la badia de San Nicolás on s’aturen la majoria dels bastiments que passen l’estret; i, en fi, més enllà, encara, hi ha Puerto del Hambre i, més al nord, Punta Arenas.

El contramestre tenia raó. Una vegada navegant per l’estret, la xalupa tindria nombrosos punts d’aturada. En aquestes condicions, doncs, el repatriament era assegurat, sense parlar de la possible trobada dels vapors que es dirigeixen a Austràlia o a Nova Zelanda. Si alguns dels primers ports que trobarien ofereixen pocs recursos, Punta Arenas, al contrari, disposa de tot allò que és necessari per a l’existència. Aquest gran establiment, fundat pel govern xilè, forma un veritable burg, bastit al litoral i és en plena prosperitat. En darrer lloc, més al sud trobarien d’altres colònies visitades, especialment, per expedicions científiques.

La salvació dels joves colons estaria assegurada si assolien d’adobar convenientment la xalupa del Severn i arribar a l’estret. Per fer-ho, era necessari reduir a la impotència Walston i els seus còmplices.

Ara bé, si l’embarcació hagués quedat a l’indret on Doniphan l’havia trobat a la costa de Severn-shores potser haurien pogut intentar d’apoderar-se’n. Walston, instal·lat momentàniament a unes quinze milles d’allí, al fons de Deception-bay, no hauria sabut res, segurament, de la temptativa. Allò que ell havia fet, Evans també hauria pogut fer-ho, és a dir, conduir la xalupa no a la desembocadura de l ’East-river sinó a la desembocadura del riu Zelanda i, fins i tot, remuntant el riu fins a l’altura de French-den. Allí, les reparacions haurien pogut fer-se en millors condicions, sota la direcció del contramestre i, finalment, una vegada l’embarcació ormejada, carregada de municions, de provisions i d’alguns objectes que hauria estat llàstima abandonar, s’hauria allunyat de l’illa abans que els malfactors haguessin pogut atacar.

Per dissort, aquest pla ja no era executable. La qüestió de la marxa només podia resoldre’s per la força, sigui prenent l’ofensiva, sigui quedant-se a la defensiva. No es podia fer res mentre subsistís la tripulació del Severn!

D’altra banda, Evans inspirava una confiança absoluta als joves colons. Kate els n’havia parlat tant i en termes tan calorosos! Després que el contramestre havia pogut treure’s la barba i tallar-se els cabells, era ben tranquil·litzador de veure la seva cara ardida i franca. Si era enèrgic i valent, també se’l sentia bo, d’un caràcter resolt, capaç de tots els sacrificis.

De veritat, com ho havia dit Kate, era ben bé un enviat del cel aquell que acabava d’aparèixer a French-den, un «home», finalment, entre tots aquells nois!

D’antuvi, el contramestre volgué conèixer els recursos amb els quals podria comptar en cas de resistència.

Store-room i el hall li semblaren convenientment disposats per a la defensa. D’un cantó, l’un comanava el marge del riu i l’altre, Sport-terrace, fins a la riba del llac. Les espidieres permetrien de disparar en totes dues direccions, tot restant a cobert. Amb els seus vuit fusell, els assetjats podrien mantenir els assaltants a distància i amb els dos canonets, metrallar-los, si s’aventuraven fins a French-den. Pel que fa als revòlvers, les destrals i els ganivets de bord, tots sabrien servir-se’n si s’arribés a combatre cos a cos.

Evans, va aprovar Briant d’haver fet apilotar les pedres a l’interior per a evitar que les dues portes poguessin ésser enfonsades. Si, posats a dintre, els defensors eren relativament forts, al defora serien febles. No hem d’oblidar que no eren més que sis xicots de tretze a quinze anys contra set homes vigorosos, habituats al maneig de les armes i d’una audàcia que no reculava davant de l’assassinat.

—Els considereu com a temibles malfactors, mestre Evans? —preguntà Gordon.

—Sí, senyor Gordon, molt temibles!

—Llevat d’un d’ells que tal vegada no és perdut del tot —digué Kate—, aquell Forbes que em va salvar la vida…

—Forbes? —respongué Evans—. Mil diables! Arrossegat o no pels mals consells o per por dels seus companys, ha intervingut igual que els altres en la matança del Severn! D’altra banda, no m’estava perseguint suara junt amb Rock? No ha disparat contra meu com si jo fos una bèstia salvatge? No s’ha felicitat ell mateix quan ha cregut que jo m’havia ofegat al riu? No, bona Kate, temo que no valgui pas més que els altres. Si ha fet manera de salvar-vos és que sabia que aquells miserables encara necessitaven els vostres serveis i no es quedarà enrera quan es tractarà de marxar contra French-den

Tanmateix, alguns dies passaren. Aquells dels joves colons que observaven els voltants des de dalt d’Auckland-hill no s’havien assenyalat res de suspecte. Això no deixava de sorprendre Evans.

Coneixent els projectes de Walston, sabent l’interès que tenia a afanyar-se, es preguntava per què del 27 al 30 de novembre, encara no havia estat feta cap demostració.

Aleshores, li vingué la idea que Walston cercaria d’utilitzar l’astúcia en lloc de la força per a penetrar a French-den. I heus ací, allò de què va informar Briant, Gordon, Doniphan i Baxter, que era amb els que més sovint conferenciava:

—Mentre estiguem tancats a French-den —digué—, Walston no podrà pas forçar cap de la dues portes, si ningú no les hi obre; per tant, pot provar de penetrar-hi per l’astúcia…

—I com?… —preguntà Gordon.

—Potser de la manera que se m’ha ocorregut —respongué Evans—. Ja sabeu que només Kate i jo podíem denunciar Walston com a cap de la banda de pillastres que podria atacar la colònia. Walston, no posa en dubte que Kate morí en el naufragi i en quant a mi, em creuen ofegat al riu, després dels trets de Forbes i de Rock; recordeu que vaig sentir com es felicitaven d’aquesta acció. Walston, deu creure que no esteu previnguts de res, ni tan sols de la presència de mariners del Severn a l’illa i que si un d’ells es presentés a French-den vosaltres l’acolliríeu com un nàufrag com fa tothom. Ara bé, una vegada aquest coquí dintre la plaça, res no seria tan senzill com d’introduir-hi els seus companys, cosa que faria impossible tota resistència!

—Doncs, bé —respongué Briant—, si Walston o qualsevol altre membre de la banda ve a demanar-nos hospitalitat el rebrem a trets…

—Llevat que no sigui més destre, rebre’l a barretades —digué Gordon.

—Potser sí, senyor Gordon! —replicà el contramestre—. Això valdria més! Astúcia contra astúcia. Quan arribi el cas, ja veurem el que cal fer.

Sí! Convenia actuar amb la més gran circumspecció. En efecte, si les coses prenien un bon tomb, si Evans arribés a apoderar-se de la xalupa del Severn, es podia creure que l’hora de la deslliurança no fóra allunyada. Però, quants de perills, encara! I tots ells hi serien quan encetessin el seu camí a Nova Zelanda?

L’endemà, el matí s’escolà sense incidents. El contramestre, acompanyat per Doniphan i Baxter, remuntà fins i tot durant una mitja milla en direcció a Traps-woods, tot dissimulant-se darrera els arbres agrupats a la base de l’espadat. No veié res d’anormal i Fann que els seguia no tingué ocasió de fer-los desconfiar.

Però a la tarda, poc abans de la posta del sol, hi hagué una alerta. Webb i Cross que estaven de vigilància dalt del penya-segat, acabaven de baixar-ne precipitadament tot assenyalant l’aproximació de dos homes que anaven avançant pel marge meridional del llac a l’altre costat del riu Zelanda.

Kate i Evans, per tal de no ésser reconeguts, entraren de seguida a Store-room. Després, mirant per una de les espitlleres, observaren els dos homes assenyalats. Eren dos dels companys de Walston; Rock i Forbes.

—Evidentment —digué el contramestre—, és per l’astúcia que pensen obrar i es presentaran aquí com a mariners que acaben d’escapar-se d’un naufragi!

—Què hem de fer?… —demanà Briant.

—Acollir-los bé —respongué Evans.

—Un bon acolliment a aquests miserables! —cridà Briant. Mai no podria…

—Jo me n’encarrego —respongué Gordon.

—Molt bé, senyor Gordon! —replicà el contramestre—. I, sobretot, que no tinguin cap sospita de la nostra presència! Kate i jo, ja ens deixarem veure quan serà l’hora!

Evans i Kate anaren a amagar-se al fons d’un dels racons del corredor i en tancaren la porta. Alguns instants després, Gordon, Briant, Doniphan i Baxter es presentaven a la riba del riu Zelanda. En veure’ls, els dos homes simularen una gran sorpresa a la qual, Gordon, respongué amb una altra sorpresa no menys gran.

Rock i Forbes, semblaven aclaparats de fatiga i quan arribaren al curs d’aigua, heus ací les paraules que es canviaren d’una banda a l’altra:

—Qui sou?

—Nàufrags, que acaben de perdre’s al sud de l’illa, amb la xalupa del veler de tres pals Severa.

—Sou anglesos?

—No, americans.

—I els vostres companys?

—Tots han mort. Només nosaltres hem pogut escapar del naufragi i se’ns estan acabant les forces… I vosaltres qui sou, si us plau?

—Som els colons de l’illa Chairman.

—Tingueu pietat de nosaltres i acolliu-nos, car estem sense recursos.

—Els nàufrags sempre tenen dret a l’assistència de llurs semblants!… —respongué Gordon—. Sigueu benvinguts!

Sota un senyal de Gordon, Mokó s’embarcà a la iola, que estava amarrada prop del disc i amb uns quants cops de rem, portà els dos mariners a la riba del riu Zelanda.

Segurament que Walston no havia pogut triar, però cal confessar que l’aspecte de Rock no era per a inspirar confiança, ni a nois que no eren habituats a desxifrar una fisonomia humana. Tot i que havia mirat de presentar-se amb cara d’home honrat, quin tipus de bandit no era el seu, amb el seu front estret, el cap allargat pel darrera, el maxil·lar inferior molt pronunciat! Forbes, aquell que, segons deia Kate, potser no havia perdut del tot els sentiments d’humanitat, es presentava amb un aspecte millor. Segurament era aquest el motiu pel qual Forbes s’havia adjuntat a l’altre.

Aleshores, tots dos feren el seu paper de falsos nàufrags. De totes maneres, per temença d’excitar sospites, en el cas que els fessin més preguntes, es digueren més necessitats de repòs que d’aliment i demanaren que els deixessin descansar i passar la nit a French-den. És veritat que, quan hi entraren, cosa que no escapà a la mirada de Gordon, no havien pogut estar-se de llançar unes mirades massa investigadores sobre la disposició del hall. Semblaren, fins i tot, sorpresos veient el material defensiu que posseïa la petita colònia, sobretot el canonet que apuntava a través de l’espitllera.

Els joves colons no tingueren necessitat de continuar dissimulant, cosa que, altrament, els repugnava, puix que Rock i Forbes tenien pressa per a ajeure’s, dient que l’endemà els explicarien les seves aventures.

—Amb un pilot d’herba en tindrem prou —digué Rock—. No voldríem destorbar-vos, si tinguéssiu una altra habitació…

—Sí —respongué Gordon—, la que ens serveix de cuina; no heu de fer més que instal·lar-vos-hi fins a demà!

Rock i el seu company passaren a Store-room, del qual n’examinaren l’interior amb un cop d’ull, després d’haver-se fixat que la porta donava al cantó del riu.

Veritablement, res no podia ésser més acollidor per a aquells pobres nàufrags! Els dos bandits devien dir-se que per heure-se-les amb aquells innocents no calia fer despeses d’imaginació.

Rock i Forbes s’estengueren, doncs, en un racó de Store-room. No hi estarien sols, naturalment, perquè allí també hi dormia Mokó; però ells no es preocuparen d’aquest xicot, ben decidits a estrangular-lo en un tres i no res si només dormia amb un ull. A l’hora convinguda, Rock i Forbes, havien d’obrir la porta de Store-room i Walston que rondaria pel marge amb els seus quatre companyons, esdevindria amb de French-den en un obrir i tancar d’ulls.

Cap a les nou, quan es considerava que Rock i Forbes havien d’estar adormits, va entrar Mokó i es posà a la seva llitera, prest per a donar l’alerta.

Briant i els altres havien romàs al hall. Després d’haver tancat la porta del corredor, s’hi afegiren Kate i el contramestre. Les coses havien passat com havia previst aquest darrer i no tenia cap dubte que Walston era pels voltants esperant el moment de penetrar a French-den.

—Estiguem a punt! —digué.

Mentrestant, havien transcorregut dues hores i Mokó es preguntava si Rock i Forbes no havien deixat la seva maquinació per una altra nit, quan la seva atenció fou atreta per un lleuger soroll que es produïa a l’interior de Store-room.

A la claror del fanal suspès a la volta, veié com Rock i Forbes deixaven el racó en què s’havien ajassat i s’arrossega-ven cap a la porta. Aquesta porta estava consolidada amb un pilot de pedres grosses, veritable barricada que hauria estat difícil per no dir impossible de desmuntar.

Els dos mariners començaren a treure aquestes pedres que anaven deixant d’una a una contra la paret de la dreta. En alguns minuts la porta en quedà neta; només faltava treure la barra que la reforçava per dintre i l’entrada a French-den hauria esdevingut lliure.

Però, al moment en què Rock, després d’haver tret la barra, obria la porta, una mà caigué damunt de la seva espatlla. Ell es va girar i reconegué Evans que el fanal il·luminava a plena cara.

—Evans! —va dir—. Evans aquí!…

—Som-hi, nois! —cridà el contramestre.

Briant i els seus companys es precipitaren de seguida a Store-room. D’antuvi, Forbes, engrapat pels quatre nois més forçuts, Baxter, Wilcox, Doniphan i Briant, fou deixat sense possible escapada. Pel que fa a Rock, amb una estrebada, havia refusat Evans, donant-li una ganivetada que li va rascar lleugerament el braç esquerre. Després, per la porta oberta, es llançà a fora. No havia fet ni deu passes que una detonació va esclatar!

Era el contramestre que acabava de tirar sobre Rock. Segons totes les aparences, el fugitiu no havia estat tocat, car no se sentí cap crit.

—Mil diables! L’he fallat! —cridà Evans—. En quant a l’altre, sempre serà un de menys!

I amb el ganivet a la mà, aixecà el seu braç damunt de Forbes.

—Perdó, perdó —féu el miserables—, aguantat a terra pels quatre xicots.

—Sí, feu-li gràcia, Evans —digué Kate que s’interposà entre el contramestre i Forbes—. Feu-li gràcia, ja que em va salvar la vida!

—Que sigui així! —respongué Evans—. Hi consento, Kate; almenys de moment!

I Forbes, ben lligat, fou deixat en un dels racons del corredor.

Després, havent tornat a tancar i barricar la porta de Store-room, tots quedaren alerta fins a l’arribada del dia.





XXVIII


Interrogatori de Forbes. — La situació. — Un reconeixement projectat. — Avaluació de forces. — Restes de campament. — Desaparició de Briant. — Doniphan a son socors. — Greu ferida. — Crits pel costat de French-den. — Aparició de Forbes. — Una canonada de Mokó.



L’endemà, per fatigat que hagués estat aquella nit sense dormir, ningú no va pensar a prendre’s un moment de repòs. Ara, no era dubtós que Walston faria ús de la força ja que l’astúcia havia fallat. Rock, havent escapat del tret del contramestre, devia haver-se ajuntat de nou a la colla i li devia haver fet saber que els seus maneigs, eren descoberts i que no podria penetrar a French-den si no en forçava les portes.

Des de bona matinada, Evans, Briant, Doniphan i Gordon, sortiren del hall mantenint-se en guàrdia. A la sortida del sol, les boires matinals, condensant-se a poc a poc, deixaven veure el llac el qual arrissava una lleugera brisa de l’est.

Tot era tranquil pels volts de French-den, tant pel costat del riu Zelanda com pel costat de Traps-woods. A l’interior de la cleda, els animals domèstics anaven i venien com de costum. Fann, que corria per Sport-terrace, no donava cap senyal d’inquietud.

Abans que res, Evans es preocupà de saber si el terra portava empremtes de passes. En efecte, hi foren vistos molts rastres, sobretot a prop de French-den. Els rastres es creuaven en sentits diferents i indicaven, clarament, que durant la nit Walston i els seus homes havien avançat fins al riuet, esperant que la porta de Store-room els fos oberta. No es veié cap taca de sang damunt de la sorra; prova que Rock no havia estat ni tan sols ferit pel tret del contramestre.

Però calia aclarir una qüestió: Walston havia vingut, com els falsos nàufrags, pel sud de Family-lake o, més aviat, havia arribat a French-den, baixant del nord? En aquest cas, devia ésser pel cantó de Traps-woods que Rock hauria fugit per tal de trobar-lo?

Ara bé, com que era interessant d’aclarir aquest fet, decidiren interrogar Forbes a fi de saber quin camí havia seguit Walston. Consentiria Forbes parlar? Si parlava, diria la veritat? Com a reconeixença del fet que Kate li havia salvat la vida, es desvetllaria algun bon sentiment al fons del seu cor? Oblidaria que havia estat per a trair-los que havia demanat hospitalitat a French-den?

Evans volgué interrogar-lo ell mateix i se n’anà al hall; obrí la porta del reducte on estava tancat Forbes, afluixà les seves lligadures i el féu anar al hall.

—Forbes! —digué Evans—. L’astúcia que tu i Rock meditàreu no ha reeixit. Cal que jo sàpiga quins són els projectes de Walston que tu deus conèixer. Vols respondre?

Forbes havia baixat el cap i no gosant aixecar els ulls vers Evans o Kate o vers els joves davant dels quals el contramestre l’havia fet comparèixer, guardava el silenci.

Kate intervingué.

—Forbes —digué—, una vegada vau demostrar-me un xic de pietat, privant que els vostres companys em matessin durant la insurrecció del Severn. Doncs, ¿no voldríeu fer res per tal de salvar aquestes criatures d’una matança encara més afrentosa?

Forbes no respongué.

—Forbes —tornà a dir Kate—, us han deixat en vida quan mereixíeu la mort! No pot ésser que tot rastre d’humanitat hagi desaparegut en vós! Després d’haver fet tan de mal, podeu tornar al bé! Penseu en la mena de crim al qual prestàveu la vostra mà!

Un sospir mig apagat sortí peniblement del pit de Forbes.

—Què puc fer-hi? —respongué amb una veu sorda.

Ens pots fer saber —respongué Evans—, el que havíeu de fer aquesta nit i allò que han de fer més tard. Esperaves Walston i els altres que havien d’introduir-se aquí, tantost una de les portes hauria estat oberta?

—Sí —digué Forbes.

—I aquests nois que t’havien rebut tan bé, els hauríeu matat?

Forbes abaixà el cap encara més i, aquesta vegada, no tingué forces per a respondre.

—I ara, per quin costat Walston i els altres han vingut fins aquí? —preguntà el contramestre.

—Pel nord del llac —respongué Forbes.

—Mentre tu i Rock veníeu pel sud?…

—Sí!

—Han visitat l’altra banda de Filla a l’oest?

—Encara no.

—On deuen ésser en aquest moments?

—No ho sé…

—No pots dir més coses, Forbes?

—No…, Evans…, no!…

—I creus que Walston tomarà?

—Sí!

Evidentment, Walston i els seus, esfereïts pel tret del contramestre, comprenent que l’enganyifa havia estat descoberta, havien cregut més prudent apartar-se un xic, tot esperant una ocasió més favorable.

Evans, pensant que no trauria gaires més coses de Forbes, el va tornar a portar al racó, i tancà la porta per part de fora.

La situació continuava essent de les més greus. On era en aquest moment Walston? Havia acampat sota les espessors de Traps-woods? Forbes no havia pogut o no havia volgut dir-ho. I, tanmateix, res no hauria estat tan desitjable com conèixer aquesta qüestió. Aleshores, li vingué al contramestre el pensament de fer un reconeixement en aquella direcció, ni que fos amb un cert perill.

Cap al migdia Mokó portà menjar al presoner. Forbes, aixafat moralment, amb prou feines el va tastar. Què passava dintre l’ànima d’aquest malfactor? Se li havia obert la consciència als remordiments? No podia saber-se.

Després de dinar, Evans féu conèixer als joves el seu projecte d’aventurar-se fins a la llinda de Traps-woods, de tant a cor com tenia el desig de saber si els malfactors encara rondaven per aquells voltants. Aquesta proposta fou acceptada sense discussió i es prengueren les disposicions necessàries per a fer front a qualsevol eventualitat.

Walston i els seus homes, no eren ja més que sis, des que Forbes havia estat capturat, mentre que la petita colònia es composava de quinze nois, sense comptar Kate i Evans; en total disset. Ara bé, d’aquest nombre calia eliminar els més joves que no podien prendre part directa a la lluita. Fou decidit, doncs, que mentre el contramestre faria el reconeixement, Iverson, Jenkins, Dole i Costar es quedarien al hall amb Kate, Mokó i Jacques, sota la guàrdia de Baxter. Pel que fa als grans, vuit en total, acompanyarien Evans. Oposar vuit nois a sis homes en la força de l’edat no feia la partida equilibrada. És veritat que cadascun aniria armat amb un fusell i un revòlver, mentre que Walston només posseïa els cinc fusells provinents del Severn. En aquestes condicions, un combat a distància semblava oferir possibilitats més favorables, puix que Doniphan, Wilcox i Cross eren bons tiradors i, en aquest aspecte, molt superiors als mariners americans. Ultra això, les municions no els mancaven mentre que Walston, com el contramestre havia dit, devia estar reduït a uns quants cartutxos.

Eren les dues de la tarda, quan la petita tropa es formà sota les ordres d’Evans. Baxter, Jacques, Mokó, Kate i els quatre petits es replegaren immediatament dintre de French-den. Les portes foren tancades però no amb barricades per tal que, si esdevingués necessari, el contramestre i els altres poguessin refugiar-se ràpidament.

Pel cantó del sud no hi havia res a témer, ni de l’oest, car per seguir aquesta direcció hauria calgut que Walston hagués arribat a Sloughi-bay per a remuntar la vall del riu Zelanda, cosa que hauria demanat massa temps. D’altra banda, segons les respostes de Forbes, Walston havia baixat per la riba oest del llac i no coneixia aquella banda de l’illa. Evans no podia témer d’ésser sorprès per la rereguarda, car l’atac només podia venir pel costat nord.

Els nois i el contramestre avançaren amb prudència, resseguint la base de l’espadat. Més enllà de la cleda, els matolls i els grups d’arbres els permetrien d’atènyer el bosc, sense descobrir-se massa.

Evans caminava al davant, després d’haver reprimit l’ardor de Doniphan, sempre disposat a avançar-se. Quan hagueren passat de llarg per davant del petit cúmul de terra que cobria les restes del nàufrag francès, el contramestre va creure oportú de tallar obliquament, per tal d’apropar-se a la riba de Family-lake.

Fann, al qual Gordon intentà de retenir debades, semblava cercar, amb les orelles aixecades, el morro a terra i va semblar ben aviat que havia trobat una pista.

—Atenció! —féu Briant.

—Sí —respongué Gordon—. No és la pista d’un animal! Mireu què fa Fann!

—Llisquem entre les herbes —replicà Evans—, i vós, senyor Doniphan, que sou bon tirador, si algun d’aquests miserables es deixa veure i és a l’abast, no el falleu! Mai no haureu enviat una bala més a propòsit.

Alguns instants després, havien arribat tots als primers grups d’arbres. Allí, a la llinda de Traps-woods hi havia encara rastre d’una parada recent; branques mig cremades, cendres amb prou feines refredades.

—Segur que és aquí, on Walston ha passat la nit d’ahir —féu observar Gordon.

—I potser encara hi era fa algunes hores —respongué Evans—. Penso que ens val més girar-nos cap a l’espadat…

No havia acabat de parlar quan una detonació esclatà pel cantó dret. Una bala, després d’haver mig fregat el cap de Briant, anà a incrustar-se a l’arbre on recolzava. Gairebé al mateix temps, es va sentir un altre tret que fou seguit d’un crit, mentre que a unes cinquanta passes una massa queia bruscament per sota els arbres.

Era Doniphan, que acabava de tirar a l’atzar, segons el fum del primer dispar. Com que el gos no s’aturà, Doniphan endut per la seva fuga, s’hi va llançar al darrera.

—Endavant! —cridà Evans—. No podem deixar-lo sol!…

Un instant després, havent-se ja ajuntat amb Doniphan, tots feien rotllo al voltant d’un cos estès al mig de les herbes que ja no donava senyals de vida.

—Aquest és Pike! —digué Evans—. El coquí és ben mort! Si el diable ha sortit de cacera avui no se’n tornarà sense ànimes de les seves. Un de menys!

—Els altres no poden ésser lluny —féu observar Service.

—No, fill meu, no!, de manera que no ens és bo descobrir-nos. Tothom de genolls!, de genolls!…

Una tercera detonació que aquesta vegada venia de l’esquerra. Service, que no havia abaixat prou de pressa el cap, sentí que una bala li havia fregat el front.

—Estàs ferit? —li digué Gordon, corrent vers ell.

—No és res, Gordon, no és res. Una esgarrinxada només…

En aquells moments era important no separar-se. Pike mort, encara quedaven quatre bandits i Walston que devien estar apostats no gaire lluny per davall dels arbres. Pel seu costat, Evans i els seus ajupits entre les herbes, formaven un grup compacte, prest per a la defensiva, de qualsevol costat que vingués l’atac.

De cop, Garnett cridà:

—On és Briant?

—No el veig —respongué Wilcox.

En efecte, Briant havia desaparegut i com que els lladrucs del gos ressonaven encara amb més violència, era de témer que l’ardit minyó estigués havent-se-les amb alguns homes de la banda.

—Briant! Briant!… —cridà Doniphan.

I tots plegats, potser inconsideradament, es llançaren seguint el rastre de Fann. Evans no havia pogut retenir-los. Anaven guanyant terreny d’arbre en arbre.

—Atenció, mestre, atenció —cridà de sobte Cross, que acabava de tirar-se a terra.

Instintivament el contramestre va abaixar el cap al moment en què una bala passava algunes polzades pel seu damunt.

En redreçar-se, veié un dels companys de Walston que fugia a través del bosc. Era precisament Rock, el que se li havia escapat la vigília.

—Per a tu, Rock! —va cridar. Féu foc i Rock desaparegué com si el terra s’hagués obert de sobte als seus peus.

—Potser he tornat a fallar-lo?… —digué Evans—. Mil diables! Seria ben mala sort!

Tot això havia passat en uns quants segons. Immediatament els lladrucs del gos se sentiren allí mateix. La veu de Doniphan es va fer sentir:

—Aguanta, Briant, aguanta! —va cridar.

Evans i els altres anaren cap aquell costat i, vint passes més lluny, veieren Briant barallant-se amb Cope.

Aquest miserable acabava de fer caure a terra el jove i anava a colpir-lo amb el seu ganivet, quan Doniphan, arribat just a temps per a desviar el cop, es llançà damunt de Cope abans d’haver tingut temps d’agafar el seu revòlver. Fou a ell a qui el ganivet va atènyer en ple pit… Caigué sense fer cap crit.

Cope, observant aleshores que Evans, Garnett i Webb volien tallar-li la retirada, prengué la fugida en direcció nord. Diversos trets li foren tirats simultàniament. Desaparegué i Fann tornà sense haver pogut encalçar-lo.

Tan prompte com Briant s’aixecà, corregué vers Doniphan; li sostenia el cap i tractava de reanimar-lo…

Evans i els altres arribaren, després d’haver tornat a carregar ràpidament les armes.

En realitat la lluita havia començat en desavantatge per a Walston, ja que Pike era mort i Cope i Rock devien ésser fora de combat.

Per dissort Doniphan havia estat ferit al pit i, mortalment, segons semblava. Amb els ulls closos, la cara blanca com la cera, no feia cap moviment i ni tan sols sentia Briant que el cridava.

Mentrestant Evans s’havia ajupit sobre el cos del jove. Li havia obert la jaqueta i estripat la camisa tacada de sang. Una llaga triangular a l’altura de la quarta costella del costat esquerre estava sagnant. ¿La punta del ganivet havia tocat el cor? No, car Doniphan encara respirava… però era de témer que el pulmó hagués sofert, car la respiració del ferit era extremadament feble.

—Portem-lo a French-den —digué Gordon—. Allà, podrem guarir-lo…

—I salvar-lo —digué Briant—. Ah, pobre amic!… T’has exposat per mi!

Evans aprovà la proposta de portar Doniphan a French-den, molt més, perquè en aquells moments semblava que hi havia un respir a la lluita. Segons semblava, Walston, veient que les coses no anaven bé, havia decidit batre’s en retirada cap a les profunditats de Traps-woods.

De totes maneres la cosa que no deixava d’inquietar Evans, era que no havia vist ni Walston, ni Brandt ni Bood i, per cert, no eren els menys temibles de la banda.

L’estat de Doniphan exigia que fos transportat sense sacsejar-lo. Així, doncs, Wilcox i Service varen engiponar una mena de baiard amb branques, damunt del qual ajassaren el noi sense que hagués reprès el coneixement. Després, entre quatre l’aixecaren amb cura mentre que els altres els envoltaven amb el fusell armat i els revòlvers a la mà.

El seguici se’n va anar directament a la base d’Auckland-hill. Això valia més que seguir la riba del llac. Anant per sota de l’espadat, no caldria sinó vigilar per l’esquerra i pel darrera. Però res no va venir a destorbar aquest penós retorn. De tant en tant, Doniphan llançava un sospir tan dolorós que Gordon feia senyal d’aturar-se a fi d’escoltar la seva respiració i, un moment després, es tornaven a posar en marxa.

Les tres quartes parts del camí foren fetes en aquestes condicions; no restaven més que vuit o nou-centes passes per a atènyer French-den, de la qual encara no es podia veure la porta amagada per un sortint de l’espadat.

De cop, van ressonar uns crits pel cantó del riu Zelanda. Fann va saltar corrent cap aquella direcció.

No hi havia dubte; French-den era atacat per Walston i els seus dos companys.

Heus ací el que havia passat, de fet, com més tard comprengueren.

Mentre que Rock, Cope i Pike, emboscats sota els arbres de Traps-woods, entretenien la petita tropa del contramestre, Walston, Brandt i Bood havien pujat a Auckland-hill remuntant el llit sec del torrent de Dike-creek. Després d’haver recorregut ràpidament el planell superior, havien baixat per la gorja que anava a parar al marge del riu, no gaire lluny de l’entrada de Store-room. Una vegada allí, havien pogut enfonsar la porta que no tenia barricada al darrera i havien envaït French-den.

I, ara, Evans arribaria prou aviat per a prevenir una catàstrofe?

El contramestre prengué ràpidament el seu partit. Mentre Cross, Webb i Garnett es quedaven al costat de Doniphan, que no podien deixar tot sol. Gordon, Briant, Service, Wilcox i ell corregueren en direcció de French-den pel camí més curt. Uns minuts més tard, quan ja les seves mirades pogueren estendre’s fins a Sport-terrace, allò que veieren era ben bé per a fer-los perdre tota esperança!

En aquell moment, Walston sortia per la porta del hall agafant un noi que s’enduia amb ell cap al riuet.

Aquest noi, era Jacques. Debades Kate que acabava de precipitar-se damunt de Walston provava d’arrencar-lo dels seus braços.

Moments després, apareixia el segon company de Wolston, Brandt, que havia agafat el petit Costar i se l’emportava en la mateixa direcció. Baxter es llançà també damunt de Brandt, però empès violentament va rodolar per terra.

Pel què fa als altres nois, Dole, Jenkins i Iverson no se’ls veia, com tampoc a Mokó. Potser ja havien sucumbit a l’interior de French-den. Mentrestant, Walston i Brandt guanyaven ràpidament terreny en direcció al riuet. És que podien travessar-lo d’alguna altra manera que no fos nedant? Sí, car Book era allí prop de la iola que havia arrossegat a fora de Store-room.

Si arribaven a la vora esquerra tots tres quedarien fora d’abast. Abans de poder tallar-los la retirada haurien arribat al seu campament de Bear-rock, tenint agafats Jacques i Costar que esdevenien ostatges entre llurs mans!

Així, doncs, Evans, Briant, Gordon, Cross i Wilcox corrien perdent l’alè, esperant arribar a Sport-terrace abans que Walston, Book i Brandt s’haguessin posat en seguretat a l’altra banda del riu. Tirar damunt d’ells a la distància en què es trobaven, era exposar-se a tocar a Jacques i Costar al mateix temps.

Però Fann era allí. Acabava de saltar damunt de Brandt i el tenia agafat per la gorja. Aquest, no podent defensar-se del gos, hagué de deixar anar Costar, mentre que Walston cuitava d’arrossegar Jacques cap a la iola…

De sobte, un home sortí corrent del hall.

Era Forbes.

Anava a ajuntar-se amb els seus antics companys de crim després d’haver forçat la porta del reducte on l’havien deixat? Walston no va dubtar-ne gens.

—A mi, Forbes! …Vine, vine! li va cridar.

Evans s’havia aturat i anava a fer foc quan va veure que Forbes es llançava al damunt de Walston.

Aquest, sorprès per aquesta agressió la qual no podia esperar, es veié obligat a deixar Jacques i, girant-se, clavà una ganivetada a Forbes, que va caure als seus peus.

Tot això havia passat tan de pressa que, en aquell moment, Evans, Briant, Gordon, Service i Wilcox encara es trobaven a una centena de passes de Sport-terrace.

Aleshores, Walston volgué tornar a agafar Jacques a fi d’endur-se’l cap a la iola on Book l’esperava amb Brandt que havia aconseguit desembarassar-se del gos.

No en tingué pas temps. Jacques que anava armat d’un revòlver, l’hi va descarregar enmig del pit. Amb prou feines si Walston, greument ferit, tingué força per a arrossegar-se vers els seus dos companys que l’agafaren amb els braços, l’embarcaren i empenyeren vigorosament la iola. En aquest moment, ressonà una violenta detonació. Una volada de metralla petà per les aigües del riuet.

Era el canonet que el grumet acabava de descarregar a través de l’espitllera de Store-room.

I ara, a excepció dels dos miserables que havien desaparegut sota els massissos de Traps-woods, Villa Chairman havia quedat deslliurada dels assassins del Severn enduts pel corrent del riu Zelanda cap a la mar!





XXIX


Reacció. — Els herois de la batalla. — La fi d’un desgraciat. — Excursió al bosc. — Convalescència de Doniphan. — Al port de Bear-rock. — La reparació. — La marxa del 12 de febrer. — Tot baixant el riu Zelanda. — Salutació a Sloughi-bay. — La darrera punta de l’illa Chairman.



Una nova era començava, ara, per als joves colons de l’illa Chairman. Després d’haver lluitat fins aleshores per tal d’assegurar llur existència en condicions prou crítiques, ara era a l’obra de la deslliurança que anaven a treballar tot intentant un darrer esforç per tornar a veure llurs famílies i llur país.

Passada la sobreexcitació ocasionada pels incidents de la lluita, s’havia produït en ells una reacció ben natural. Quedaren aclaparats pel seu èxit en el qual no podien creure. El perill esvaït, els apareixia més gran del que els havia semblat, en realitat tal com havia estat. Certament, després de la primera topada a la llinda de Traps-woods, la seva sort havia crescut en certa mesura. Sense la intervenció tan inesperada de Forbes, però els tres bandits Walston, Book i Brandt s’escapaven! i Mokó no hauria gosat enviar una metrallada que hauria ferit, alhora, Jacques i Costar i els seus raptors!… Què hauria passat després?… A quin compromís hauria calgut arribar per tal de deslliurar els dos nois?

Tan aviat com Briant i els seus companys pogueren contemplar fredament aquesta situació, els corprengué una mena de paüra retrospectiva. Sort que va durar poc i malgrat no conèixer exactament la sort de Rock i de Cope, la seguretat havia tornat, en una gran mesura, a Filla Chairman. Els herois de la batalla havien estat felicitats tal com ho mereixien: Mokó, per la seva canonada disparada fan a punt per l’espitllera de Store-room; Jacques, per la sang freda de què havia fet prova descarregant el seu revòlver sobre Walston; Costar, finalment, que, segons digué, hauria fet el mateix què Jacques si hagués tingut una pistola! Però no en tenia!

Fins el mateix Fann rebé la seva bona part de carícies, sense comptar una pila d’ossos del moll amb què Mokó el va gratificar per haver atacat a mossades aquell coquí de Brandt que s’enduia el noi.

No cal dir que Briant, després de la canonada de Mokó, havia tornat corrent cap al baiard que guardaven els seus amics. Poc després, Doniphan havia estat entrat al hall, sense haver tornat en si, i Forbes, alçat per Evans, estava estès damunt d’una llitera. Durant tota la nit, Kate, Gordon, Briant, Wilcox i el contramestre vetllaren els dos ferits.

Era ben visible que Doniphan havia estat tocat molt greument. De totes maneres, com que respirava bastant regularment, feia suposar que el pulmó no havia estat tocat pel ganivet de Cope. Per tal de guarir la ferida, Kate es valgué de certes fulles, usades generalment al Far-West, i que foren collides d’alguns dels arbustos de les vores del riu Zelanda. Eren fulles de vern que, arrugades i posades en compresa són molt eficaces per a impedir la supuració interna, car, en realitat, tot el perill radicava en això. Però no fou el mateix per a Forbes, que Walston havia ferit al ventre. Ell se sentia colpit de mort i, quan reprengué el coneixement, mentre Kate el cuidava abocada damunt de la seva llitera, mormolà:

—Gràcies, bona Kate, gràcies!… és inútil… estic perdut!

I unes llàgrimes sortiren dels seus ulls.

El remordiment havia remogut, doncs, allò que encara quedava de bo al cor d’aquell desgraciat?… Sí! Arrossegat sobretot pels mals consells i el mal exemple, si havia pres part a la matança del Severn, tot ell s’havia revoltat davant l’horrible sort que amenaçava els joves colons i havia arriscat la seva vida per ells.

—Tingues confiança, Forbes —li deia Evans—. Estàs rehabilitat dels teus crims… Encara viuràs…

No, el desgraciat havia de morir! Malgrat la cura que d’ell tingueren i que res no li fou estalviat, la gravetat del seu estat esdevingué manifesta d’hora en hora. Durant els pocs moments de repòs que li deixava el seu mal, els seus ulls, inquiets, es giraven envers, Kate, envers Evans!… La seva sang havia rajat en expiació de la seva passada existència…

Cap a les quatre de la matinada, Forbes s’apagà. Morí penedit, perdonat dels homes, perdonat de Déu que li evità una llarga agonia i fou gairebé sense sofriment que el seu darrer alè s’escapà.

L’enterraren, l’endemà, en una fossana prop de l’indret on reposava el nàufrag francès i dues creus indiquen actualment l’emplaçament de les dues tombes.

Tanmateix, la presència de Roc i de Cope encara constituïa un perill; la seguretat no seria completa mentre que no serien posats en condicions de no poder fer mal.

Evans resolgué d’acabar la qüestió abans d’anar al port de Bear-rock.

Gordon, Briant, Baxter, Wilcox i ell se n’anaren el mateix dia, fusell al braç, revòlver a la cintura, acompanyats de Fann car era molt just refiar-se del seu instint per a descobrir qualsevol pista.

Les recerques no foren ni difícils ni llargues i, cal afegir, ni perilloses. Ja no hi havia res a témer dels dos còmplices de Walston. Cope, el rastre del qual havia pogut seguir-se per les taques de sang deixades entre els matorrals de Traps-woods, fou trobat mort a un centenar de passes de l’indret on havia estat atès per una bala. També es trobà el cadàver de Pike, mort al començament de la topada. Pel que fa a Rock, que havia desaparegut tan impensadament com si hagués estat engolit per la terra, Evans trobà aviat la explicació del fet; havia caigut al fons d’una de les trampes, cavades per Wilcox, després d’haver estat tocat mortalment d’un tret. Els tres cadàvers foren enterrats en aquesta mateixa trampa de la qual feren una tomba. Després, el contramestre i els seus companys tornaren amb la bona nova que la colònia ja no tenia res a témer.

L’alegria hauria estat completa a French-den si Doniphan no hagués estat greument ferit! Però els cors, aleshores, eren oberts a l’esperança.

L’endemà, posaren en discussió els projectes que havien de realitzar-se immediatament. Allò que abans que res més importava, era tornar a tenir la possessió de la xalupa del Severn. Això necessitava un viatge i fins i tot una estada a Bear-rock car és allí que es farien els treballs d’adob que deixarien l’embarcació en bon estat.

Fou convingut, doncs, que Evans, Briant i Baxter hi anirien per la via del llac i de l ’East-river; era el camí més segur i el més curt. La iola fou trobada en un dels remolins del riuet; no havia estat malmenada per la metralla car aquesta li havia passat pel damunt. Hi embarcaren les eines per a la reparació, provisions, municions, armes i, amb bon vent, el matí del 6 de desembre sortí sota la direcció d’Evans. La travessia de Family-lake es féu bastant ràpidament. No calgué amollar o tensar la vela de tan igual i constant com era la brisa. Abans de dos quarts de dotze, Briant va mostrar al contramestre la caleta a través de la qual les aigües vessaven a l ’East-river i la iola, ajudada per la marea baixant, lliscà entre les dues ribes del riu.

No lluny de l’embocadura la xalupa jeia, en sec, damunt de la sorra de Bear-rock.

Després d’un examen molt detallat de les reparacions que calia fer, heus ací allò que Evans digué:

—Fills meus, d’eines prou en tenim, però ens manca el material per a reparar el costellam i les baranes. Ara bé, a French-den teniu planxes i corbes que provenen de l’Sloughi i si podíem portar la xalupa al riu Zelanda…

—En això mateix pensava —respongué Briant—. Potser és impossible, mestre Evans?

—No ho crec pas —respongué Evans—. Si la xalupa ha vingut prou bé de Severn-shores fins a Bear-rock, bé pot anar de Bear-rock fins al riu Zelanda! Allí el treball es farà amb més facilitat i així sortiríem de French-den per arribar a Sloughi-bay on embarcaríem!

Incontestablement, si aquest projecte era realitzable no se’n podia imaginar un de millor. Es decidí, doncs, que aprofitarien la marea de l’endemà per a remuntar l ’East-river remolcant la xalupa mitjançant la iola.

D’antuvi, Evans es va enfeinar cegant bé o malament les vies d’aigua de la barca amb manats d’estopa que havia portat de French-den i aquest primer treball no fou acabat fins molt avançada la tarda.

La nit va passar tranquil·lament al fons de la gruta on Doniphan i els seus amics havien escollit domicili quan la seva primera visita a Deception-bay.

L’endemà, de bon matí, la xalupa havia estat posada a remolc de la iola. Tots tres se’n tornaren amb el corrent que pujava; maniobrant amb els rems, mentre la marea es féu sentir, pogueren sortir-se’n, però quan la baixada de l’aigua prengué força, l’embarcació apesantida per l’aigua que hi penetrava fou remolcada amb molts de treballs. Eren ja les cinc de la tarda quan la iola arribava a la vora dreta del llac.

El contramestre no cregué prudent d’exposar-se, en tais condicions, a una travessia nocturna.

D’altra banda, el vent tenia tendència a caure venint el vespre i, molt probablement, com succeïa durant la bona estació la brisa refrescaria en sortir els primer raigs del sol.

Acamparen en aquell indret; menjaren amb bona gana, dormiren amb bona son amb el cap recolzat al tronc d’un gros freixe i els peus davant d’una fogaina que cremà fins a l’alba.

—Embarquem! —fou la primera paraula que pronuncià el contramestre tan aviat com les clarors matinals hagueren il·luminat el llac.

Tal com esperaven, la brisa del nord-est havia recomençat amb el nou dia. El contramestre no podia demanar un temps més favorable per a tornar a casa.

Fou hissada la vela i la iola, arrossegant la pesant xalupa, plena d’aigua fins a la barana, dirigí el cap a l’oest.

No es va produir cap incident durant aquesta travessia del Family-lake. Per prudència, Evans estigué tota la estona a punt per a tallar la corda de recolem pel cas en què la xalupa hagués anat a fons car hauria pogut arrossegar la iola. Es tractava d’una aprensió greu. Si l’embarcació s’enfonsava, volia dir ajornar la marxa de l’illa indefinidament i molt de temps encara a passar a l’illa Chairman!

Finalment, les altures d’Auckland-hill aparegueren a l’oest cap a les tres de la tarda. A les cinc, la iola i la xalupa entraven al riu Zelanda i quedaven amarrades a l’abric del petit dic. Visques i més visques acolliren Evans i els seus companys als quals no esperaven tornar a veure fins al cap d’alguns dies.

Durant la seva absència, l’estat de Doniphan havia millorat un xic i, així, el xicot pogué respondre a les estretes de mà del seu camarada Briant. La seva respiració es feia més lliurement, car el pulmó no havia estat tocat. Tot i estant a una dieta molt severa, les forces començaven a tornar-li i per Facció de les compresses d’herbes que Kate renovava cada dues hores, la llaga probablement no tardaria a tancar-se. No hi havia dubte que la convalescència seria llarga; però Doniphan tenia tanta vitalitat que la seva curació completa no seria més que una qüestió de temps.

Des de l’endemà, els treballs de reparació foren empresos Per començar, calgué donar un bon cop de coll per tal de posar en terra la xalupa. De trenta peus de llarg, i sis d’ample a la seva biga transversal mestra, bastaria per als disset passatgers que aleshores comptava la petita colònia, comprenent-hi Kate i Evans.

Acabada aquesta operació, els treballs seguiren regularment llur curs. Evans, tan bon mestre d’aixa com mestre navegant, sabia el que es feia i pogué apreciar la destresa de Baxter. Els materials no mancaven i les eines tampoc. Amb les desferres del buc del schooner, es pogueren refer les costelles trencades, les baranes desjuntades, les barres fetes malbé, la vella estopa ben xopa de saba de pi permeté fer perfectament estanques les juntures del casc.

La xalupa, que primer tenia un petit pont avant, fou transformada allargant-lo, cosa que assegurava un abrigall contra el mal temps ni que fos gaire de témer durant aquell segon període de l’estació d’estiu. Els passatgers podrien allotjar-se a sota o a sobre del pont com els plauria. Un dels pals de l’Sloughi, el de cofa, serviria de pal major i Kate, seguint les indicacions d’Evans, assolí de tallar una vela de messana aprofitant la bergantina de recanvi del iot i una vela tapacul per al darrera així com una vela de foc per l’avant. Amb aquesta ormeig, l’embarcació estaria més equilibrada i podria emprar el vent vingués d’on vingués.

Aquests treballs duraren trenta dies i no s’acabaren fins el 8 de gener; només calia acabar certs detalls d’apropiació. És que el contramestre havia volgut obrar amb tota cura en l’adob de la xalupa. Convenia que pogués navegar a través dels canals de l’arxipèlag magallànic i, si calia, havia de fer centenes de milles, com en el cas que fos necessari davallar fins a l’establiment de Punta Arenas a la costa oriental de la península de Brunswick.

Cal esmentar que, durant aquest temps, el Nadal havia estat celebrat amb un cert aparat així com també el Cap d’Any de 1862, any que els joves colons esperaven no acabar-lo a l’illa Chairman.

La convalescència de Doniphan era bastant avançada. Ja podia sortir del hall encara que se sentia molt feble. L’aire lliure i una bona alimentació li anaven tornant les seves forces. D’altra banda, els seus companys no pensaven pas anar-se’n abans que ell fos capaç de suportar una travessia de diverses setmanes, sense por d’una recaiguda. Mentrestant, la vida habitual havia reprès el seu curs a French-den. En canvi, les lliçons, els cursos, les conferències foren més o menys abandonats. Els quatre petits, Jenkins, Iverson, Costar i Dole es consideraven de vacances!

Ja podeu pensar que Wilcox, Cross i Webb havien tornat a les seves caceres. Ara ja no estaven per trampes ni llaços, malgrat els consells de Gordon, sempre estalviador de les municions. Els trets esclataven arreu i el rebost de Mokó s’enriquia de caça fresca, cosa que permetia guardar-ne en conserva per al viatge.

De veritat, si Doniphan hagués pogut tornar a les seves funcions de caçador en cap de la petita colònia, amb quin ardor no hauria perseguit tot aquell bestiar de pèl i de ploma, sense capteniment pel que feia a les municions! Li feia mal el cor de no poder anar amb els seus companys, però calia resignar-se i no cometre imprudències.

Finalment, durant els deu darrers dies de gener, Evans féu procedir a la càrrega de l’embarcació. Briant i els altres, prou tenien ganes d’endur-se’n tot allò que havien salvat del naufragi de l’Sloughi… era impossible, però, per manca d’espai i s’hagué de fer una tria.

En primer lloc, Gordon posà a un cantó els diners que s’havien recollit a bord del iot, dels quals, potser, tindrien necessitat durant la repatriació. Mokó, embarcà provisions de boca en quantitat suficient per a disset persones no solament en previsió d’una travessia que potser duraria tres setmanes, sinó també pel cas en què algun accident els obligués a desembarcar en alguna de les illes de l’arxipèlag abans d’haver arribat a Punta Arenas, Port Galan o Port Tamar.

Després, tot el que quedava de municions, fou col·locat als cofres de la xalupa, com també els fusells i els revòlvers. I fins i tot Doniphan va demanar que no abandonessin els dos canonets; si arribaven a apesantir massa la barca ja tindrien temps de desfer-se’n tot fent camí.

Briant, s’ocupà de tots els vestits de recanvi, la major part dels llibres de la biblioteca, els principals utensilis que servirien per a la cuina de bord, entre altres, una de les estufes de Store-room i, en fi, els instruments necessaris per a la navegació, rellotges marins, allargavistes, brúixoles, mesurador de velocitat, fanals i sense oblidar el canot plegable, Wilcox va escollir les canyes i fils de pescar que podrien ésser útils durant la travessia.

Pel que fa a l’aigua dolça, després d’haver-la pouada del riu Zelanda, Gordon en féu omplir uns deu barrilets que es dipositaren a fons de cala tot el llarg de la biga mestra de sobre-quilla. Tampoc oblidaren el que restava de brandy, de ginebra i d’altres licors fabricats amb el fruit de la trulca i dels garrofers.

Tota la càrrega era al seu lloc el dia 3 de febrer. Només mancava fixar el dia de la sortida sempre que Doniphan es sentís prou millorat per a suportar el viatge.

Sí! Aquell noi valent responia d’ell mateix! La seva ferida s’havia cicatritzat enterament i, havent-li tornat la gana, tan sols havia de fer atenció a no menjar massa. Ara, recolzant-se als braços de Briant o de Kate es passejava cada dia per Sport-terrace durant algunes hores.

—Marxem, marxem!… —deia—. Ja tinc pressa d’ésser en camí! A la mar em recuperaré del tot!

La marxa fou fixada per al 5 de febrer.

La vigília Gordon havia deixat en llibertat els animals domèstics. Guanacs, vicunyes, avutardes i tot l’aviram em-plomat fugiren boscos a través, sense demostrar cap reconeixement per les atencions que havien rebut; l’instint de llibertat és irresistible.

—Ingrats! —deia Garnett—. Després de tot el que hem fet per vosaltres!

—Així és el món! —digué Service amb un to tan plaent que aquesta reflexió filosòfica fou acollida amb un esclat general de rialles.

L’endemà els joves passatgers s’embarcaren a la xalupa que prendria la iola a remolc i de la qual Evans se serviria com a gussi auxiliar.

Però abans d’afluixar les amarres, Briant i els seus companys volgueren reunir-se una vegada encara davant de les tombes de François Baudoin i de Forbes. Hi anaren amb recolliment i, ensems que una darrera oració, fou un darrer record el que donaren a aquells dos infortunats.

Doniphan s’havia instal·lat a popa, a prop d’Evans, encarregat de governar. A proa, Briant i Mokó vigilaven les veles, encara que calia comptar més amb el corrent per a baixar pel riu que amb la brisa, puix que el massís d’Auckland-hill feia que la direcció fos ben incerta.

Els altres i Fann, s’havien distribuït a son grat per la part davantera del pont.

L’amarra fou deslligada i els rems colpiren l’aigua.

Tres visques saludaren aleshores aquell hospitalari habitacle que, durant tants de mesos, havia ofert un abrigall tan segur i no fou sense veritable emoció, llevat de Gordon que estava trist d’haver d’abandonar la seva illa, que veieren com Auckland-hill desapareixia darrera els arbres del marge.

Baixant el riu Zelanda la xalupa no podia anar més de pressa que el corrent que no era massa ràpid i, d’altra banda, a l’altura dels fanguissars de Bog-woods, Evans hagué de fer llançar l’àncora.

En efecte, en aquesta banda del curs d’aigua, el llit era poc profund i l’embarcació, molt carregada, hauria pogut encallar. Valia més esperar el flux de la marea i tornar a fer camí quan aquesta baixés.

La parada durà unes sis hores. Els passatgers ho aprofitaren per a fer un bon dinar, després del qual Wilcox i Cross anaren a tirar a les becades a la llinda de South-moors.

Des del darrera de la xalupa, Doniphan pogué abatre dos superbs tinamús que voleiaven per la riba dreta. De cop, ja estava guarit. Era molt tard, quan l’embarcació arribà a l’embocadura del riuet i com que la fosca no permetia massa de dirigir-se entre les passes dels esculls, Evans, com a marí prudent, volgué esperar l’endemà per a fer-se a la mar.

Nit tranquil·la, com la que més haguessin tingut. El vent, amb la vesprada, havia caigut i quan els ocells marins, petrells, gavines, goelans, es refugiaren als forats de les roques, un silenci absolut regnà damunt de Sloughi-bay.

L’endemà, la brisa venia de terra; la mar seria bona fins a la punta extrema de South-moors. Calia aprofitar-ho per tal de franquejar una vintena de milles durant les quals l’oneig hauria estat dur si el vent hagués vingut d’alta mar.

A punta d’alba, Evans féu hissar la messana, el tapacul i el foc. Aleshores, la xalupa dirigida amb mà segura pel contramestre, sortí del riu Zelanda.

En aquests moments totes les mirades convergiren a la cresta d’Auckland-hill i, després, damunt les roques de Sloughi-bay que desaparegueren en contornejar l ’American-cape.

Dispararen una canonada, que fou seguida d’un triple hurra, mentre que la bandera del Regne Unit bategava a 1 corda obliqua del pal de darrera.

Vuit hores més tard, la xalupa entrava al canal vorejat per les platges de l’illa Cambridge, doblava South-cape i seguia els contorns de l’illa Adelaida.

La punta extrema de l’illa Chairman acabava d’esborrar-se a l’horitzó del nord.





XXX


Entre els canals. — Retards pels vents contraris. — L’estret. — El vapor Grafton. — Retorn a Auckland. — Acollida a la capital de Nova Zelanda. — Evans i Kate. — Conclusió.



No cal que detallem amb insignificàncies el viatge a través dels canals de l’arxipèlag magallànic. No fou marcat per cap incident d’importància. El temps sempre fou bo. D’altra banda, en aquests passos, amples de sis a set milles, la mar no hauria tingut temps de remoure’s sota les bufades d’una borrasca.

Tots aquells canals eren deserts i, de totes maneres, més valia no trobar-se amb els naturals d’aquells paratges que no sempre són hospitalaris. Una o dues vegades, a la nit, es veieren focs a l’interior de les illes, però cap indígena no es deixà veure per les platges.

L’onze de febrer, la xalupa que havia estat sempre servida per un vent favorable, desembocà a l’estret de Magallanes pel canal de Smyth, entre la costa oest de l’illa de la Reina Adelaida i les altures de la terra del Rei Guillem. A la dreta, s’alçava el pic de Santa Anna. A l’esquerra, al fons de la badia de Beaufort, s’escalonaven algunes d’aquelles magnífiques geleres de les quals Briant n’havia entrevist una de les més elevades a Test de l’illa Hannover, a la qual els joves colons encara donaven el nom d’illa Chairman.

A bord tot anava bé. Cal creure que l’aire carregat de sentors marines era excel·lent per a Doniphan, car menjava i dormia i se sentia prou fort per a desembarcar si es presentava l’ocasió de tornar a començar amb els seus companys la vida de Robinsons.

Durant el dia 12, la xalupa arribà a les envistes de l’illa Tamar, a la Terra del Rei Guillem. El port o, millor dit, la cala en aquell moment era deserta. Sense aturar-s’hi i després d’haver doblat el cap Tamar, Evans prengué la direcció del sud-est a través de l’estret de Magallanes.

Per un costat, la llarga Terra de la Desolació desenvolupava les seves costes planes i àrides, desproveïdes d’aquella verdejant vegetació que revestia l’illa Chairman. Per l’altre, es dibuixaven els dentats tan capriciosament retallats de la península de Crooker. Era per allí que Evans cercava els passos del sud, a fi de doblar el cap Forward i remuntar la costa est de la península de Brunswick fins a l’establiment de Punta Arenas.

No calgué anar tan lluny.

A la matinada del 13, Service, que estava dret a proa, cridà:

—Una fumerola per estribord!

—El fum d’un foc de pescadors? —demanà Gordon.

—No! Més aviat és el fum d’un steamer o vaixell de vapor —replicà Evans. En efecte, en aquella direcció les terres eren massa allunyades per a poder distingir el fum d’un campament de pescadors.

Immediatament Briant, agafant-se per les cordes de mes-sana, atenyé el cim del pal i cridà:

—Un vapor!… Un vapor!…

El bastiment fou aviat a la vista. Era un steamer de vuit-centes a nou-centes tones que marxava a una velocitat d’onze a dotze milles per hora. Hurres i visques sortiren de la xa-lupa i, igualment, alguns trets. La xalupa havia estat vista i, deu minuts després, s’arrimava al Grafton que feia ruta vers Austràlia.

En un instant el capità del Grafton, Tom Long, fou posat al corrent de les aventures de l’Sloughi. La pèrdua del schooner havia tingut un eco considerable a Anglaterra i a Amèrica i Tom Long cuità recollir a son bord els passatgers de la xalupa. S’oferí, fins i tot, per conduir-los directament a Auckland, cosa que l’apartava poc de la seva ruta, car el Grafton anava a destinació de Melburne, capital de la província d’Adelaida, al sud de les terres australianes.

La travessia fou ràpida i el Grafton atracà a la rada d’Auckland el dia 25 de febrer.

Amb pocs dies de diferència, havien passat dos anys des que els quinze alumnes del pensionat Chairman havien estat arrossegats a mil vuit-centes llegües de Nova Zelanda.

Hem de renunciar a descriure la joia d’aquestes famílies que tornaven a veure els seus fills, aquests fills que ja creien engolits al Pacífic. No en mancava ni un de tots aquells que la tempesta havia portat fins a les contrades de l’Amèrica del Sud.

En un instant la notícia del retorn s’havia escampat per tota la ciutat. La població entera corregué a aclamar-los quan caigueren entre els braços de llurs pares.

I quines ganes hi havien de saber amb tots els detalls allò que s’havia esdevingut a l’illa Chairman! La curiositat no tardà a ésser satisfeta. D’antuvi, Doniphan donà algunes conferències sobre aquest assumpte, conferències que tingueren un gran èxit, del qual el xicot no deixà de sentir-se orgullós. Després, el diari que havia anat anotant Baxter, gairebé d’hora en hora, fou imprès i en caigueren milers d’exemplars per tal d’acontentar els lectors de Nova Zelanda. Després, els principals diaris dels dos mons el reproduïren en tots els idiomes, car no hi havia ningú que no s’hagués interessat per la catàstrofe de l’Sloughi. La prudència de Gordon, el lliurament de cor de Briant, la intrepidesa de Doniphan, la resignació de tots, petits i grans, foren universalment admirades.

És inútil d’insistir sobre la rebuda que fou feta a Kate i a Evans, per haver-se consagrat a la salvació de tots els nois. S’obrí una subscripció pública que permeté oferir a Evans un vaixell de comerç que anomenaren Chairman, del qual esdevingué, alhora, propietari i capità, a condició que tindria Auckland com port de matrícula. I quan tornava dels seus viatges, sempre trobava entre les famílies dels «seus» nois, l’acollida més cordial.

Pel que fa a Kate, estigué reclamada i disputada per les famílies dels Briant, Wilcox, Garnett i gairebé tots els altres. Finalment, es quedà a casa de Doniphan que ella havia salvat amb les seves cures i atencions.

I com a conclusió moral, heus ací allò que convé retenir d’aquesta narració que justifica, sembla, al seu nom de Dos anys de vacances: «Mai, sens dubte, els alumnes de qualsevol escola o pensionat s’hauran exposat a passar llurs vacances en condicions semblants. Però, cal que tots els nois ho sàpiguen; amb ordre, zel i coratge no hi ha situacions, per perilloses que siguin, de les quals no es pugui sortir. Sobretot que no oblidin, pensant en els joves nàufrags de l’Sloughi, madurats per les proves i ensenyats pel dur aprenentatge de l’existència, que, quan tornaren, els petits ja eren gairebé grans i el grans, gairebé homes».





JULES GABRIEL VERNE (Nantes, 8 de febrer del 1828 - Amiens, 24 de març del 1905) fou un escriptor francès conegut especialment per novel·les en què apareixen molts temes de ciència-ficció i un nombre considerable d’invents tècnics. Una de les seves idees era la «novel·la de la ciència»: escriure aventures basades en els invents i avenços científics i tècnics. És el segon autor més traduït de tots els temps, després d’Agatha Christie, segons Index Translationum. Juntament amb H. G. Wells, és considerat un dels pares de la ciència-ficció. Durant molts anys, visqué a la ciutat d’Amiens, a la casa que, avui dia, és un museu en honor seu. Va començar a escriure teatre però va ser en la novel·la d’aventures on va aconseguir el seu gran èxit. En el curs de la seva vida en va escriure gairebé un centenar. Cinc setmanes amb globus, Els fills del capità Grant, Vint mil llegües de viatge submarí, La volta al món en 80 dies, El castell dels Carpats, Vint mil llegües de viatge submarí en són algunes.





