A De la Terra a la Lluna vam deixar els protagonistes a l’interior d’una gegantina bala de canó en direcció a la Lluna. Jules Verne no va voler deixar-nos amb el dubte sobre la sort final de l’aventura i ens va oferir, en aquesta novel·la, el desenllaç. Com els viatgers van aconseguir arribar, veure i retornar és un secret reservat als lectors d’aquesta apassionant novel·la, en la qual Verne es va anticipar al seu temps, en preveure les anomalies degudes a l’absència de gravetat, que després han resultat sorprenentment reals.





Jules Verne





Al voltant de la Lluna


Viatges extraordinaris - 07



ePUB v0.9

Reynus 15.03.22





Títol original: Autour de la Lune

Jules Verne, 1870

Traducció: Joan Leita, 1993

Il·lustracions: Emile Bayard i A. De Neuville

Disseny de la coberta: Counterfort

Edició digital: Reynus (v0.9)

ePUBCat base r1.3





Capítol preliminar





que resumeix la primera part d’aquesta obra i servirà de prefaci a la segona


Durant el transcurs de l’any 186…, el món sencer va sentir-se singularment commogut a causa d’un projecte científic sense precedents als annals de la ciència. Als membres del Gun-Club, cercle d’artillers fundat a Baltimore després de la guerra americana, se’ls va acudir la idea de posar-se en comunicació amb la Lluna —sí, amb la Lluna—, tot enviant-hi un projectil. El seu president, Barbicane, promotor de tal aventura, després de consultar-ho als astrònoms de l’Observatori de Cambridge, va prendre totes les mesures necessàries per dur a bon terme una empresa tan extraordinària, que la majoria de les persones competents van declarar realitzable. Després d’obrir una subscripció pública, que va aconseguir a la vora de trenta milions de francs, va començar una tasca intel·ligent.

Segons la nota redactada pels membres de l’observatori, caldria situar el canó des del qual es llançaria el projectil en algun país situat entre els 0 i els 28 graus de latitud nord o sud, per poder apuntar a la Lluna en el zenit. Seria necessari imprimir al projectil una velocitat inicial de dotze mil iardes[1] per segon. Llançat el dia de desembre, un minut i quaranta segons després de es quarts d’onze de la nit, hauria d’assolir la Lluna qua-e dies després de la seva partença, el dia 5 de desembre, a les dotze en punt de la nit, en el mateix moment en què es trobava al seu perigeu, és a dir, el punt de la seva trajectòria més proper a la Terra, o sigui a vuitanta-sis mil quatre-centes deu llegües.

Els principals membres del Gun-Club, el major Elphiston, el secretari J. T. Maston i d’altres savis, van celebrar diverses sessions en les quals van discutir-se la forma i la composició del projectil, la disposició i la naturalesa del canó, la qualitat i la quantitat de la pólvora que caldria emprar. Va ser decidit: 1, que el projectil seria un obús d’alumini d’un diàmetre de cent vuit polzades i d’una espessor de dotze polzades a les seves pasts, que pesaria dinou mil dues-centes cinquanta lliures; , que el canó seria un Columbiad en fosa de ferro, d’una longitud de nou-cents peus, el qual seria fos directament dins del sòl; 3, que la càrrega empraria quatre-centes mil lliures de cotó pólvora que, desenvolupant sis mil milions de litres de gas sota el projectil, el portarien fàcilment cap a l’astre de la nit.

Resoltes aquestes qüestions, el president Barbicane, ajudat per l’enginyer Murchison, va escollir un emplaçament situat a Florida, a 27° 7’ de latitud nord i 5° 7’ de longitud oest. Va ser en aquell indret on, després de treballs formidables, el Columbiad va ser fos amb un èxit total.

Les coses eren en aquest punt, quan va produir-se un incident que centuplica l’interès relacionat amb aquesta gran empresa.

Un francès, un parisenc fantasiós, un artista tan espiritual com audaç, va demanar de tancar-se en un projectil a fi d’assolir la Lluna i dur a terme un reconeixement del satèl·lit terrestre. Aquest aventurer intrèpid s’anomenava Michel Ardan. Va arribar a Amèrica, va ser rebut amb entusiasme, va presidir meetings, va ser portat triomfalment, reconcilià el president Barbicane amb el seu mortal enemic el capità Nicholl i, com a prova de reconciliació, els decidí a embarcar-se amb ell dins del projectil.

La proposició va ser acceptada. Es va modificar la forma de la bala. Va esdevenir cilindrocònica. Es va guarnir aquella mena de vagó aeri amb ressorts i envans rompents, que havien d’esmorteir el contracop de la partença. Va ser proveït de queviures per a un any, d’aigua per a alguns mesos i de gas per a uns quants dies. Un aparell automàtic fabricava i fornia l’aire necessari per a la respiració dels tres viatgers. Al mateix temps, el Gun-Club va fer construir sobre un dels cims més alts de les muntanyes Rocalloses un telescopi gegantí, que permetria de seguir el projectil durant el seu trajecte a través de l’espai. Tot estava preparat.

El 30 de novembre, a l’hora fixada, enmig d’una concurrència extraordinària d’espectadors, va tenir lloc la partença i per primera vegada tres éssers humans, tot abandonant el globus terraqüi, van llançar-se als espais interplanetaris amb la certitud gairebé completa d’arribar al seu objectiu. Aquells viatgers audaciosos, Michel Ardan, el president Barbicane i el capità Nicholl, havien d’efectuar el seu trajecte en noranta-set hores, tretze minuts i vint segons. Consegüentment, la seva arribada a la superfície del disc lunar només podia tenir lloc el 5 de desembre, a mitjanit, al moment precís en què la Lluna seria plena, i no el 4, tal com ho havien anunciat alguns horaris mal informats.

Però, circumstància inesperada, la detonació produïda el Columbiad va tenir com a efecte immediat el fet de torbar l’atmosfera terrestre tot acumulant-hi una quantitat enorme de vapors, un fenomen que excità la indignació general, car la Lluna va ser velada durant diverses nits als ulls dels seus contempladors.

El digne J. T. Maston, l’amic més valerós dels tres viatgers, va partir cap a les muntanyes Rocalloses, en companyia de l’honorable J. Belfast, director de l’Observatori de Cambridge, i va arribar a l’estació de Long’s-Peak, on es dreçava el telescopi que acostava la Lluna dues llegües. L’honorable secretari del Gun-Club volia observar per si mateix el vehicle dels seus amics audaciosos.

L’acumulació de núvols a l’atmosfera va impedir tota observació durant els dies 5, 6, 7, 8, 9 i 10 de desembre. Es va creure fins i tot que l’observació hauria de ser jornada fins al 3 de gener de l’any següent, car la Lluna, entrant l’11 en el seu darrer quart, presentaria només aleshores una porció decreixent del seu disc, insuficient per permetre de seguir la traça del projectil.

Però a la fi, per a satisfacció general, una forta tempesta netejà l’atmosfera durant la nit de l’11 al 12 d’octubre i la Lluna, mig il·luminada, es destacà netament obre el fons negre del cel.

Aquella mateixa nit, des de l’estació de Long’s-Peak a ser enviat un telegrama per J. T. Maston i Belfast als enyors membres de l’oficina de l’Observatori de Cambridge.

Però, què deia aquell telegrama?

Anunciava que l’11 de desembre, a tres quarts i dos minuts de nou del vespre, el projectil llançat pel Columbiad des d’Stone’s-Hill havia estat percebut pels senyors Belfast i J. T. Maston; que la bala, desviada per una causa ignorada, no havia assolit pas el seu objectiu, però que hi havia passat tan a la vora com per ser retinguda per l’atracció lunar, que el seu moviment rectilini s’havia transformat en un moviment circular i que aleshores, havent entrat en una òrbita el·líptica al voltant de l’astre de la nit, n’havia esdevingut el satèl·lit.

El telegrama afegia que els elements d’aquell nou astre encara no havien pogut ser calculats —en efecte, per determinar aquests elements són necessàries tres observacions que prenguin l’astre en tres posicions diferents—. Després indicava que la distància que separava el projectil de la superfície lunar «podia» ser avaluada en dues mil vuit-centes trenta-tres milles aproximadament, o sigui quatre mil cinc-centes llegües.

Finalment acabava emetent aquesta doble hipòtesi: o l’atracció de la Lluna acabaria arrossegant-lo i els viatgers assolirien el seu objectiu, o el projectil, mantingut en una òrbita immutable, gravitaria al voltant del disc lunar fins a la fi dels segles.

Enmig d’aquestes diverses alternatives, quina seria la sort dels viatgers? Tenien queviures per a un cert temps, és veritat. Però, suposant fins i tot l’èxit de la seva empresa temerària, com tornarien? Podrien retornar alguna vegada? Es tindrien notícies seves? Aquestes preguntes, debatudes per les plomes més sàvies d’aquell temps, van apassionar el públic.

Convé de fer aquí una remarca que ha de ser meditada pels observadors massa apressats. Quan un savi anuncia al públic una descoberta purament especulativa, no podria actuar mai amb més prudència. Ningú no està forçat a descobrir ni un planeta, ni un cometa, ni un satèl·lit, i qui s’equivoca en aquest cas s’exposa justament als quòdlibets de la multitud. Seria millor, doncs, esperar, i això és el que hauria hagut de fer l’impacient J. T. Mas-ton abans de llançar a través del món aquell telegrama que, segons ell, deia el darrer mot d’aquella empresa.

En efecte, aquell telegrama contenia errors de dues menes, tal com va ser verificat més tard: 1, errors d’observació pel que feia a la distància del projectil respecte a la superfície de la Lluna, ja que, a la data de l’11 de desembre, era impossible de percebre-ho, i allò que T. Maston havia vist o cregut veure no podia ser la bala del Columbiad; 2, errors de teoria sobre la sort reservada al susdit projectil, ja que convertir-lo en un satèl·lit de la Lluna era posar-se en contradicció absoluta amb les lleis de la mecànica racional.

Només podia acomplir-se una sola hipòtesi dels observadors de Long’s-Peak, la que preveia el cas en el qual els viatgers —si existien encara— combinarien els seus esforços amb l’atracció lunar fent per manera d’assolir la superfície del disc.

Doncs bé, aquells homes, tan intel·ligents com agosarats, havien sobreviscut al terrible contracop de la partença i és el seu viatge dins el vagó-projectil que serà contat tant en els seus aspectes més dramàtics com en els seus detalls més singulars. Aquest relat destruirà moles il·lusions i previsions; però donarà una idea justa de es peripècies reservades a una empresa com aquesta posarà en relleu els instints científics de Barbicane, els recursos de l’industriós Nicholl i l’audàcia humorística de Michel Ardan.

A més a més provarà que el seu digne amic, J. T. Maston, perdia el temps quan, abocat al telescopi gegantí, observava el curs de la Lluna a través dels espais estel·lars.





1

Des d’un quart i cinc d’onze a tres quarts i dos minuts d’onze de la nit


Quan van tocar les deu, Michel Ardan, Barbicane i Nicholl van saludar els nombrosos amics que deixaven a terra. Els dos gossos, destinats a aclimatar la raça canina en els continents lunars, estaven ja empresonats dins del projectil. Els tres viatgers van acostar-se a l’orifici de l’enorme tub de fosa i una grua volant els va davallar fins al capell cònic de la bala.

Allí, una obertura, realitzada amb aquesta finalitat, els donà accés al vagó d’alumini. Així que els aparells de la grua van ser gitats a l’exterior, la gorja del Columbiad va ser instantàniament desproveïda de les seves darreres bastides.

Nicholl, un cop introduït amb els seus companys dins del projectil, va ocupar-se de tancar l’obertura amb una forta placa collada per dedins mitjançant poderosos visos de pressió. D’altres plaques, sòlidament adaptades, recobrien els vidres lenticulars de les lluernes. Els viatgers, hermèticament tancats en la seva presó de metall, van quedar submergits enmig d’una obscuritat profunda.

—I ara, estimats companys —va dir Michel Ardan—, fem com si fóssim a casa. Sóc home d’interior, jo, i molt experimentat en els assumptes de la llar. Es tracta de treure el millor partit possible del nostre nou allotjament i de trobar-hi les nostres satisfaccions. De primer, doncs, intentem de veure-hi una mica més clarament. Que diable! El gas no ha estat pas inventat per als talps!

I dient això, aquell jove despreocupat va fer sorgir la flama d’un llumí que va fregar a la sola de la seva bota; després va acostar-lo al bec fixat al recipient dins del qual l’hidrogen carbonat, emmagatzemat a una alta pressió, podia bastar per a la il·luminació i l’escalfament de la bala durant cent quaranta-quatre hores, o sigui sis dies i sis nits.

El gas es va encendre. El projectil, així il·luminat, va i parèixer com una cambra confortable, amb les parets enconxades, moblada amb divans circulars, i la volta de a qual s’arrodonia en forma de cimbori.

Els objectes que contenia, armes, instruments, utensilis, sòlidament agafats i mantinguts a les parts bombades de la conxa, havien de suportar impunement el xoc de la partença. Havien estat preses totes les precaucions humanament possibles per menar a bona fi una temptativa tan temerària.

Michel Ardan ho va examinar tot i es va declarar molt satisfet per la seva instal·lació.

—És una presó —va dir—, però una presó que viatja i, amb el dret de posar el nas a la finestra, faria de bon grat un arrendament de cent anys! Somrius, Barbicane? Tens, lones, una altra idea? Penses que aquesta presó podria ser a nostra tomba? Tomba, sigui, però no la canviaria pas per aquella de Mahoma, que flota en l’espai i no marxa!



Mentre Michel Ardan parlava així, Barbicane i Nicholl feien els seus darrers preparatius.

El cronòmetre de Nicholl marcava un quart i cinc minuts d’onze de la nit quan els tres viatgers es van hacer instal·lat definitivament en la seva bala. Aquell cronometre estava regulat a la desena de segon amb el de l’enginyer Murchison. Barbicane el va consultar.

—Amics meus —va dir—, és un quart i cinc minuts d’onze. A tres quarts i dos minuts d’onze, Murchison llançarà la guspira elèctrica sobre el fil que comunica amb la càrrega del Columbiad. En aquest moment precís abandonarem el nostre esferoide. Hem de restar, dones, encara vint-i-set minuts en terra.

—Vint-i-sis minuts i tretze segons —va respondre el metòdic Nicholl.

—Dones bé —va exclamar Michel Ardan en un to de bon humor—, en vint-i-sis minuts es fan moltes coses! Es poden discutir les qüestions més greus de moral o de política, i fins i tot resoldre-les! Vint-i-sis minuts ben emprats valen més que vint-i-sis anys en què no es fa res! Alguns segons de Pascal o de Newton són més preciosos que tota l’existència de la multitud indigesta d’imbècils…

—I què en conclous, d’això, etern xerraire? —va preguntar el president Barbicane.

—En concloc que tenim vint-i-sis minuts —va respondre Ardan.

—Vint-i-quatre solament —va dir Nicholl.

—Vint-i-quatre, si tu ho asseveres, valent capità meu —va respondre Ardan—, vint-i-quatre minuts durant els quals es podria aprofundir…

—Michel —va dir Barbicane—, durant la nostra travessia tindrem tot el temps necessari per aprofundir les qüestions més àrdues. Ara ocupem-nos de la partença.

—No estem, ja, preparats?

—Sens dubte. Però cal prendre encara algunes precaucions per atenuar el primer xoc tant com sigui possible.

—No tenim aquestes capes d’aigua, disposades entre els envans rompents, l’elasticitat de les quals ens protegirà suficientment?

—Així ho espero, Michel —va respondre Barbicane en veu baixa—, però no n’estic del tot segur!

—Ah, farsant! —va exclamar Michel Ardan—, Ho espera…! No n’està segur…!, espera el moment en què ja estem embarrilats per fer aquesta confessió deplorable! Però jo demano anar-me’n!

—I com? —va replicar Barbicane.

—En efecte —va dir Michel Ardan—, és difícil Sorn dins del tren i el xiulet del conductor sonarà abans de vint-i-quatre minuts…

—Vint —va fer Nicholl.

Durant alguns instants, els tres viatgers van esguardar-se. Després van examinar els objectes empresonats amb ells.

—Tot és al seu lloc —va dir Barbicane— Ara es tracta de decidir com ens col·locarem de la manera més eficaç per suportar el xoc de la partença. La posició que cal prendre no pot ser indiferent i, en la mesura que sigui possible, cal impedir que la sang ens aflueixi massa violentament al cap.

—Justament —va fer Nicholl.

—Aleshores —va respondre Michel Ardan, prest a unir l’exemple a la paraula—, posem el cap a baix i els peus a dalt, com els clowns del Great-Circus!

—No —va dir Barbicane—, ens estirarem de costat. Així resistirem millor el xoc. Remarqueu bé que al moment en què partirà la bala, tant si som a l’interior com si som a la part de davant, és gairebé la mateixa cosa.

—Si es tracta «gairebé» de la mateixa cosa, em tranquil·litzo —va replicar Michel Ardan.

—Aproveu la meva idea, Nicholl? —va preguntar Barbicane.

—Enterament —va respondre el capità—. Encara queden tretze minuts i mig.

—Nicholl no és un home! —va exclamar Michel—, És un cronòmetre de segons, d’escapament, amb vuit forats…

Però els seus companys ja no l’escoltaven i prenien les seves darreres disposicions amb una sang freda inimaginable. Tenien l’aire de dos viatgers metòdics, muntats en un vagó i mirant d’instal·lar-se de la manera més confortable possible. Hom pot preguntar-se veritablement de quina matèria són fets aquests cors d’americans als quals la proximitat del perill més espantós no afegeix ni una sola pulsació!

Tres llits, gruixuts i sòlidament condicionats, havien estat col·locats dins del projectil. Nicholl i Barbicane van disposar-los al centre del disc que formava el sòl mòbil. Allí havien d’estirar-se els tres viatgers uns moments abans de la partença.

Durant aquell temps, Ardan, no podent restar immòbil, anava d’una banda a l’altra dins de la seva estreta presó com una bèstia salvatge ficada en una gàbia, tot dialogant amb els seus amics, parlant als seus gossos, Diana i Satèl·lit, als quals, com es veu, els havia donat des cie feia algun temps aquests noms significatius.



—Eh, Diana! Eh, Satèl·lit! —cridava excitant-los—. Aneu, doncs, a mostrar als gossos selenites les bones maneres dels gossos de la terra! Això sí que farà honor a la raça canina! Per Déu! Si mai tornem aquí baix, vull portar-hi un tipus encreuat de moon-dogs[2] que farà furor!

—Si és que hi ha gossos a la Lluna —va dir Barbicane.

—N’hi ha —afirmà Michel Ardan—, com hi ha cavalls, vaques, ases, gallines. M’hi jugo el que sigui que hi trobarem gallines!

—Cent dòlars que no n’hi trobarem cap —va dir Nicholl.

—D’acord, capità —va respondre Ardan estrenyent la mà de Nicholl—, Però, per cert, ja has perdut tres apostes amb el nostre president: ja que els fons necessaris per a l’empresa han estat aconseguits, ja que l’operació de la fosa ha reeixit i, finalment, ja que el Columbiad ha estat carregat sense accident: és a dir, sis mil dòlars.

—Sí —va respondre Nicholl—. Ara són dos quarts d’onze, més set minuts i sis segons.

—Entesos, capità. Doncs bé, abans d’un quart d’hora, hauràs d’afegir nou mil dòlars més al compte del president: quatre mil perquè el Columbiad no esclatarà pas i cinc mil perquè la bala s’enlairarà més de sis milles en l’aire.

—Tinc els dòlars —va respondre Nicholl colpejant la butxaca del seu vestit—; no demano sinó pagar.

—Ja veig, Nicholl, que ets un home de paraula, allò que jo mai no he pogut ser; però, en suma, aquí has fet una sèrie d’apostes poc avantatjoses per a tu, permet-me que t’ho digui.

—I per què? —va preguntar Nicholl.

—Perquè, si guanyes la primera, és que el Columbiad haurà esclatat, i amb ell la bala, i Barbicane ja no existirà per embutxacar-te els seus dòlars.

—La quantitat de la meva aposta està dipositada a la Banca de Baltimore —va respondre Barbicane— i, a manca de Nicholl, farà cap als seus hereus!

—Ah, homes pràctics! —va exclamar Michel Ardan—, Esperits positius! Us admiro tant com no us comprenc gens.

—Manquen tres minuts per tres quarts d’onze! —va dir Nicholl.

—Una mica més de cinc minuts! —va respondre Barbicane.

—Sí! Cinc minuts insignificants —va replicar Michel Ardan—, I estem tancats en una bala al fons d’un canó de nou-cents peus! I sota aquesta bala hi ha acumulades quatre-centes mil lliures de cotó pólvora que equivalen a un milió sis-centes mil lliures de pólvora ordinària! I l’amic Murchison, amb el seu cronòmetre a la mà, l’ull fixat sobre l’agulla, el dit posat sobre l’aparell elèctric, compta els segons i està a punt de llançar-nos als espais interplanetaris…!

—Prou, Michel, prou! —va dir Barbicane amb una veu greu—. Preparem-nos. Ens separen solament alguns segons d’un moment suprem. Una estreta de mà, amics meus.

—Sí —va exclamar Michel Ardan, més emocionat del que volia semblar.

Aquells tres agosarats companys van unir-se en una darrera estreta.

—Déu ens guardi! —va dir el religiós Barbicane.

Michel Ardan i Nicholl es van estirar sobre els llits disposats al centre del disc.

—Tres quarts i dos minuts d’onze! —va mormolar el capità.

Encara quedaven vint segons! Barbicane va apagar ràpidament el gas i es va gitar al llit a la vora dels seus companys.

El silenci profund era interromput només pels batecs del cronòmetre que marcaven els segons.

De sobte va produir-se un xoc espaordidor i el projectil, sota l’impuls de sis mil milions de litres de gas produïts per la deflagrado de la piroxilina, va enlairar-se en l’espai.





2

La primera mitja hora


Què havia passat? ¿Quin efecte havia produït aquella sacsejada esfereïdora? ¿L’enginy dels constructors del projectil havia obtingut un resultat afortunat? ¿S’havia esmorteït el xoc, gràcies als ressorts, als quatre coixinets, a l’enconxat d’aigua, als envans rompents? ¿S’havia amansit l’impuls terrible d’aquella velocitat inicial d’onze mil metres que hauria bastat per travessar París o Nova York en un segon? Aquestes preguntes són, evidentment, les que es van plantejar els milers de testimonis d’aquella escena emocionant. Van oblidar l’objectiu del viatge per pensar només en els viatgers! I si algun d’ells —J. T. Maston, per exemple— hagués pogut llançar una llambregada a l’interior del projectil, què hauria vist?

Aleshores, res. L’obscuritat era profunda dins de la bala. Però les seves parets cilindrocòniques havien resistit perfectament. Cap esquinçament, cap flexió, cap deformació. L’admirable projectil ni tan sols no s’havia alterat sota la intensa deflagració de les pólvores, ni liquat, com semblava que es temia, convertint-se en una pluja d’alumini.

A l’interior, poc desordre, en suma. Alguns objectes havien estat llançats violentament contra la volta; però els més importants no semblaven pas haver sofert gens a causa del xoc. Els seus fermalls havien restat intactes.

Sobre el disc mòbil, que havia baixat fins al fons, després d’haver-se trencat els envans i haver-se escapat l’aigua, tres cossos jeien sense moviment. Respiraven encara Barbicane, Nicholl i Michel Ardan? Era només aquell projectil un fèretre de metall, que portava tres cadàvers per l’espai?…

Alguns minuts després de la partença de la bala, un d’aquells cossos va fer un moviment; els seus braços van agitar-se, el seu cap es redreçà i va arribar a posar-se de genolls. Era Michel Ardan, Va palpar-se, va emetre un «ep» sonor i després va dir:

—Michel Ardan, complet. Vejam els altres!

El coratjós francès va voler aixecar-se, però no va poder mantenir-se dret. Li vacil·lava el cap, la sang violentament injectada l’encegava: era com un home ebri.

—Brr! —va fer—. Això em produeix el mateix efecte que dues ampolles de Corton[3]. Només que potser és menys agradable per empassar-s’ho!

Després, passant-se diverses vegades la mà pel front i fregant-se les temples, va cridar amb veu ferma:

—Nicholl! Barbicane!

Va esperar ansiosament. Cap resposta. Ni tan sols un sospir que indiqués que el cor dels seus companys bategava encara. Reiterà la seva crida. El mateix silenci.

—Diable! —va dir—. Tenen l’aire d’haver caigut de cap des d’un cinquè pis! Bah! —va afegir amb aquella confiança impertorbable que res no podia refrenar—, Si un francès ha pogut posar-se de genolls, res no impedirà que clos americans puguin posar-se drets sobre els seus peus. Però, abans de tot, aclarim la situació.



Ardan sentia que la vida li retornava a borbollons. La seva sang es calmava i reprenia la seva circulació acostumada. Nous esforços el van tornar a posar en equilibri. Va aconseguir de llevar-se, es va treure de la butxaca un llumí i el va encendre mitjançant el fregament del fòsfor. Després, acostant-lo al bec, el va encendre. El recipient no havia sofert cap desperfecte. El gas no s’havia escapat. D’altra banda, la seva olor l’hauria traït; en aquest cas, Michel Ardan no hauria pas passejat impunement un llumí encès dins aquell medi omplert d’hidrogen. El gas, combinat amb l’aire, hauria produït una barreja detonant i l’explosió hauria acabat allò que potser la sacsejada havia començat.

Així que el bec es va encendre, Ardan va inclinar-se sobre els cossos dels seus companys. Aquells cossos estaven bolcats l’un sobre l’altre, com masses inertes. Nicholl damunt, Barbicane a sota.

Ardan redreçà el capità, el va repenjar contra un divan i el friccionà vigorosament. Aquell massatge, intel·ligentment practicat, reanimà Nicholl, que va obrir els ulls, recobrà instantàniament la seva sang freda i agafà la mà d’Ardan. Després, mirant al seu voltant, va preguntar:

—I Barbicane?

—Cadascú al seu torn —va respondre tranquil·lament Michel Ardan—, He començat per tu, Nicholl, perquè eres al damunt. Passem ara a Barbicane.

Dit això, Ardan i Nicholl van aixecar el president del Gun-Club i el van deixar damunt del divan. Barbicane semblava haver sofert més que els seus companys. Havia vessat sang, encara que Nicholl va tranquil·litzar-se en constatar que aquella hemorràgia no provenia sinó d’una lleugera ferida a l’esquena. Es tractava d’una simple excoriació que va comprimir amb molta cura.

Nogensmenys, Barbicane va tardar algun temps a recobrar els sentits, la qual cosa va ser la que va espantar els seus dos amics, que no li estalviaven pas friccions.

—Respira, tanmateix —va dir Nicholl acostant la seva orella al pit del ferit.

—Sí —va respondre Ardan—. Respira com un home que té una certa habitud d’aquesta operació quotidiana. Fem-li massatge, benvolgut Nicholl, fem-li massatge amb vigor.



I els dos practicants improvisats ho van fer tan bé, que Barbicane recobrà l’ús dels seus sentits. Va obrir els ulls, es redreçà, va agafar la mà dels seus dos amics i, com a primeres paraules, va preguntar:

—Nicholl, marxem?

Nicholl i Ardan van esguardar-se. No s’havien inquietat encara pel projectil. La seva primera preocupació havia estat pels viatgers, no pas pel vagó.

—Marxem, de fet? —va repetir Michel Ardan.

—O bé reposem tranquil·lament sobre el sòl de Florida? —va preguntar Nicholl.

—O al fons del golf de Mèxic? —va afegir Michel Ardan.

—Ja serà això! —va exclamar el president Barbicane.

I aquesta doble hipòtesi suggerida pels seus companys va tenir l’efecte immediat de retornar-lo tot seguit a la realitat.

Fos com fos, hom no es podia pronunciar encara sobre la situació de la bala. La seva immobilitat aparent i. la manca de comunicació amb l’exterior no permetien de resoldre la qüestió. El projectil seguia potser la seva trajectòria a través de l’espai; potser, després d’un curt enlairament, havia tornat a caure a terra, o fins i tot al golf de Mèxic, caiguda que la poca amplada de la península de Florida feia possible.

El cas era greu; el problema, interessant. Calia resoldre’l com més aviat millor. Barbicane, sobreexcitar i triomfant, gràcies a la seva força moral, de la seva feblesa física, es va aixecar. Va escoltar. A l’exterior, silenci profund. Però l’enconxat gruixut era suficient per interpretar tots els sorolls de la Terra. Tanmateix, una circumstància va colpir Barbicane. La temperatura a l’interior del projectil era singularment elevada. El president retirà un termòmetre de l’estoig que el protegia i el consultà. L’instrument marcava quaranta-cinc graus centígrads.

—Sí! —va exclamar aleshores—. Sí! Marxem! Aquesta calor ofegadora traspua a través de les parets del projectil! És produïda pel seu fregament amb les capes atmosfèriques. Disminuirà aviat, perquè flotem ja en el buit i, després d’haver estat a punt d’ofegar-nos, patirem freds intensos.

—Què, doncs? —va preguntar Michel Ardan—. Segons tu, Barbicane, seríem des d’ara fora dels límits de l’atmosfera terrestre?

—Sense cap dubte, Michel. Escolta’m. Són les onze menys cinc. Fa vuit minuts aproximadament que hem partit. Per consegüent, si la nostra velocitat inicial no ha disminuït pas a causa del fregament, sis segons ens haurien bastat per superar les setze llegües d’atmosfera que envolten l’esferoide.

—Perfectament —va respondre Nicholl—. Però, ¿en quina proporció estimeu la disminució d’aquesta velocitat a causa del fregament?

—En la proporció d’un terç, Nicholl —va respondre Barbicane—, Aquesta disminució és considerable; però, segons els meus càlculs, és certament així. Si, doncs, hem tingut una velocitat inicial d’onze mil metres, en sortir de l’atmosfera aquesta velocitat serà reduïda a set mil tres-cents trenta-dos metres; sigui com sigui, hem travessat ja aquest interval i…

—I aleshores —va dir Michel Ardan— l’amic Nicholl ha perdut les seves dues apostes: quatre mil dòlars, perquè el Columbiad no ha esclatat pas; cinc mil dòlars, perquè el projectil s’ha enlairat a una altura superior a sis milles. Per tant, Nicholl, has de pagar.

—Constatem primerament —va respondre el capità— i ja pagarem després. És molt possible que els raonaments de Barbicane siguin exactes i que jo hagi perdut nou mil dòlars. Però se m’acut una nova hipòtesi que anul·laria l’aposta.

—Quina? —va preguntar vivament Barbicane.

—La hipòtesi que, per una raó o per una altra, el foc no hagi estat posat a les pólvores i que no hàgim partit.

—Per Déu, capità —va exclamar Michel Ardan—, heus aquí una hipòtesi digna del meu cervell! No és seriosa!

¿És que no hem estat mig estossinats per la sacsejada? ¿És que no he tornat a néixer a la vida? ¿És que l’esquena del president no sagna encara pel cop que ha rebut?

—D’acord, Michel —va repetir Nicholl—, però deixa’m fer-te una pregunta.

—Fes-la, capità.

—Has sentit la detonació, que certament ha hagut de ser formidable?

—No —va respondre Ardan, molt sorprès—. En efecte, no he sentit la detonació.

—I vós, Barbicane?

—Jo, tampoc.

—Dones, què? —va fer Nicholl.

—De fet —va mormolar el president—, per què no hem sentit la detonació?

Els tres amics van esguardar-se amb un aire bastant desconcertat. Allí se’ls presentava un fenomen inexplicable. El projectil, tanmateix, havia partit i, consegüentment, la detonació havia hagut de produir-se.

—Sapiguem de primer on som —va dir Barbicane— i retirem els envans.

Aquesta operació extremament simple va ser duta a la pràctica de seguida. Els cargols que mantenien els perns sobre les plaques exteriors de la lluerna de la dreta van cedir sota la pressió d’una clau anglesa. Aquells perns van ser llançats fora i uns obturadors guarnits de cautxú van tapar el forat que els donava pas. La placa exterior va abaixar-se de seguida sobre la frontissa com una portalera[4] i va aparèixer el vidre lenticular que tancava la lluerna. Una lluerna idèntica s’obria en l’espessor de les parets a l’altra cara del projectil, una altra a la cúpula que l’acabava i, finalment, una quarta enmig del sòl, inferior. Es podia, doncs, observar en quatre direccions—, el firmament, pels vidres laterals, i, mes directament, la Terra o la Lluna per les obertures superior i inferior de la bala.

Barbicane i els seus dos companys van precipitar-se de seguida al vidre descobert. No hi arribava cap raig lluminós. Una obscuritat profunda envolupava el projectil, la qual cosa no va impedir que el president Barbicane cridés:

—No, amics meus, no hem tornat a caure en terra! No, no ens hem submergit pas al fons del golf de Mèxic! Sí! Pugem per l’espai! Mireu aquests estels que brillen en la nit i aquesta obscuritat impenetrable que s’amassa entre la Terra i nosaltres!

—Hurra! Hurra! —van exclamar amb una sola veu Michel Ardan i Nicholl.

En efecte, aquelles tenebres compactes provaven que el projectil havia abandonat la Terra, ja que el sòl, vivament il·luminat aleshores per la claredat lunar, hauria aparegut als ulls dels viatgers si haguessin restat posats sobre la superfície. Aquella obscuritat demostrava també que el projectil havia ultrapassat la capa atmosfèrica, ja que altrament la llum difusa, estesa per l’aire, hauria projectat sobre les parets metàl·liques un reflex que també mancava. Aquella llum hauria il·luminat el vidre de la lluerna i aquell vidre era fosc. El dubte ja no era permès. Els viatgers havien abandonat la Terra.

—He perdut —va dir Nicholl.

—I jo et felicito per això! —va respondre Ardan.

—Heus aquí nou mil dòlars —va dir el capità traient-se de la butxaca un feix de dòlars en paper moneda.

—Voleu un rebut? —va preguntar Barbicane prenent aquella suma.

—Si no us sap greu, sí —va respondre Nicholl—. És més regular.

I seriosament, flegmàticarnent, com si hagués estat davant de la seva caixa de cabals, el president Barbicane va treure la seva llibreta d’apunts, en va arrencar una pàgina en blanc, va estendre amb llapis un rebut en regla, el datà, el signà, el rubricà i el lliurà al capità, que el ficà curosament a la seva cartera.

Michel Ardan, traient-se la gorra, s’inclinà sense dir res davant dels seus companys. Tant de formalisme en unes circumstàncies com aquelles el deixava sense paraula. Mai no havia vist res de tan —americà».

Acabada la seva operació, Barbicane i Nicholl s’havien tornat a posar a la vora del vidre i observaven les constel·lacions. Els estels es destacaven en punts vius sobre el fons negre del cel. Però, des d’aquell costat del projectil, no es podia percebre l’astre de la nit que, marxant de l’est a l’oest, s’elevava a poc a poc vers el zenit. També aquesta absència va provocar una reflexió d’Ardan.

—I la Lluna? —va dir—. ¿És que per atzar faltarà a la nostra cita?

—Tranquil·litza’t —va respondre Barbicane—. El nostre futur esferoide és al seu lloc, però no el podem veure des d’aquest costat. Obrim l’altra lluerna lateral.

Al moment en què Barbicane anava a abandonar el vidre per procedir a 1 obertura de la lluerna oposada, la seva atenció va ser atreta per un objecte brillant que s’aproximava. Era un disc enorme les dimensions colossals del qual no podien ser apreciades. La seva faç girada vers la Terra s’il·luminava vivament. Hom hauria dit que era una petita Lluna que reflectia la llum de la gran. Avançava a una velocitat prodigiosa i semblava descriure al voltant de la Terra una òrbita que tallava la trajectòria del projectil. El moviment de translació d’aquell mòbil es completava amb un moviment de rotació sobre si mateix. Es captenia, doncs, com tots els cossos celests abandonats en l’espai.

—Eh! —va exclamar Michel Ardan—, Què és això? Un altre projectil?

Barbicane no va respondre. L’aparició d’aquell cos enorme el sorprenia i l’inquietava. Era possible un encontre, que hauria tingut resultats deplorables, bé perquè el projectil fos desviat de la seva ruta, bé perquè un xoc, trencat el seu impuls, el precipités cap a la Terra, bé, en fi, perquè es veiés irresistiblement emportat per la força d’atracció d’aquell asteroide.

El president Barbicane va copsar ràpidament les conseqüències d’aquelles tres hipòtesis que, d’una manera o d’una altra, portaven fatalment al fracàs de la seva temptativa. Els seus companys, muts, esguardaven a través de l’espai. L’objecte s’engrandia prodigiosament en aproximar-se i, per una certa il·lusió d’òptica, semblava que el projectil es precipités davant d’ell.

—Mil déus! —va exclamar Michel Ardan—, Ambdós trens estan a punt de trobar-se!

Instintivament, els viatgers s’havien tirat cap enrera. El seu espant va ser extrem, però no va durar gaire temps, alguns segons a penes. L’asteroide va passar a diversos centenars de metres del projectil i va desaparèixer, no pas tant per la rapidesa de la cursa com perquè la seva faç oposada a la Lluna es va confondre de sobte amb l’obscuritat absoluta de l’espai.

—Bon viatge! —va exclamar Michel Ardan, llançant un sospir de satisfacció—. Però com? És que l’infinit no és prou gran perquè una petita bala pugui passejar-s’hi sense por? Ah, quina cosa més estranya! Què és aquest globus pretensiós que ha estat a punt de xocar amb nosaltres?

—Jo ho sé —va respondre Barbicane.

—Per Déu! Ho saps tot.

—És —va dir Barbicane— un simple bòlid, però un bòlid enorme que l’atracció ha retingut en l’estat de satèl·lit.



—És possible? —va cridar Michel Ardan—, La Terra, doncs, té dues llunes com Neptú?[5]

—Sí, amic meu, dues llunes, per bé que generalment se li n’atribueix només una. Però aquesta segona lluna

és tan petita i la seva velocitat és tan gran, que els habitants de la Terra no poden percebre-la. Va ser tenint en compte unes certes pertorbacions com un astrònom francès, el senyor Petit,[6] va poder determinar l’existència d’aquest segon satèl·lit i calcular-ne els elements. Segons les seves observacions, aquest bòlid acompliria la seva revolució al voltant de la Terra en tres hores i vint minuts solament, la qual cosa implica una velocitat vertiginosa.

—Admeten tots els astrònoms —va preguntar Nicholl— l’existència d’aquest satèl·lit?

—No —va respondre Barbicane—; però si, com nosaltres, s’haguessin trobat amb ell, ja no podrien dubtar-ne. De fet, penso, aquest bòlid que ens hauria destorbat molt xocant contra el projectil permet de precisar la nostra situació a l’espai.

—Com? —va dir Ardan.

—Com que la seva distància és coneguda, i tenint present el punt on l’hem trobat, som exactament a vuit mil cent quaranta quilòmetres de la superfície del globus terraqüi.

—Més de dues mil llegües! —va exclamar Michel Ardan—, Heus aquí el que derrota els trens expressos d’aquest globus miserable que anomenem Terra!

—Això sí que ho crec! —va respondre Nicholl consultant el cronòmetre—. Són les onze i només fa tretze minuts que hem abandonat el continent americà.

—Tretze minuts solament? —va dir Barbicane.

—Sí —va respondre Nicholl—; i si la nostra velocitat inicial d’onze quilòmetres fos constant, faríem a la vora de deu mil llegües per hora!

—Tot això està molt bé, amics meus —va dir el president—, però continua havent-hi encara aquest problema insoluble. ¿Per què no hem sentit la detonació del Columbiad?

A manca de resposta, la conversació va aturar-se i Barbicane, tot reflexionant sobre això, va ocupar-se d’arrabassar la coberta de la segona lluerna lateral. La seva operació va reeixir i, a través del vidre descobert, la Lluna va omplir l’interior del projectil amb una llum brillant. Nicholl, com a home estalviador, va apagar el gas la llum del qual esdevenia inútil, i, a més a més, destorbava l’observació dels espais interplanetaris.

El disc lunar brillava aleshores amb una puresa incomparable. Els seus raigs, que ja no tamisava l’atmosfera vaporosa del globus terraqüi, es filtraven a través del vidre i saturaven l’aire interior del projectil amb reflexos argentins. La cortina negra del firmament doblava veritablement l’esclat de la Lluna que, dins d’aquell buit de l’èter impropi per a la difusió, no eclipsava pas els estels veïns. El cel, vist així, presentava un aspecte ben nou que l’ull humà no podia sospitar.

Es comprèn l’interès amb què aquells homes audaciosos contemplaven l’astre de la nit, objectiu suprem del seu viatge. El satèl·lit de la Terra, en el seu moviment de translació, s’acostava insensiblement al zenit, punt matemàtic que havia d’assolir al cap de noranta-sis hores aproximadament. Les seves muntanyes, les seves planes, tot el seu relleu no s’oferien pas més netament als seus ulls que si els haguessin considerat des d’un punt qualsevol de la Terra; però la seva llum, a través del buit, s’escampava amb una intensitat incomparable. El disc resplendia com un mirall de platí. De la terra que fugia sota els seus peus, els viatgers n’havien oblidat ja tot record.

El capità Nicholl va ser el primer a cridar l’atenció sobre el globus desaparegut.

—Sí —va respondre Michel Ardan—; no siguem ingrats envers ell. Ja que abandonem el nostre país, que li pertanyin els nostres darrers esguards! Vull tornar a veure la Terra abans que s’eclipsi completament als meus ulls.

Barbicane, per satisfer els desigs del seu company, va ocupar-se de desembarassar la finestra del fons del projectil, que els havia de permetre d’observar directament la Terra. El disc, que la força de projecció havia emmenat fins al sòl, va ser desmuntat no sense esforç. Els seus trossos, col·locats amb cura contra les parets, encara podien servir si arribava el cas. Aleshores va aparèixer un buit circular, d’una amplada de cinquanta centímetres, a la part inferior de la bala. Un vidre, de quinze centímetres de gruix i reforçat per una armadura de coure, el tancava. A sota s’aplicava una placa d’alumini retinguda per perns. Descargolats els visos i trets els perns, la placa va abaixar-se i va ser establerta la comunicació visual entre l’interior i l’exterior.

Michel Ardan va agenollar-se sobre el vidre. Era fosc, com opac.

—I bé! —va exclamar—. I la Terra?

—La Terra —va dir Barbicane—, heus-la allí.

—Què? —va fer Ardan—, ¿Aquell filet minso, aquella mitja lluna argentada?

—Sens dubte, Michel. D’aquí a quatre dies, quan la Lluna sigui plena, al mateix moment en què l’assolirem, la Terra serà nova. Se’ns apareixerà només sota la forma d’una mitja lluna deslligada, que no trigarà a desaparèixer, i aleshores serà ofegada durant alguns dies dins d’una ombra impenetrable.

—Això, la Terra! —va repetir Michel Ardan esguardant amb uns ulls com unes taronges aquella rodanxa minsa del seu planeta natal.

L’explicació donada pel president Barbicane era justa. La Terra, en relació amb el projectil, entrava en la seva fase. Era en el seu octant i mostrava la forma d’una mitja lluna finament traçada sobre el fons negre del cel. La seva llum, esdevinguda blavosa per l’espessor de la capa atmosfèrica, era menys intensa que la del creixent lunar. Aquell creixent es presentava sota dimensions considerables. S’hauria dit que era un arc enorme estès al firmament. Alguns punts, vivament il·luminats, sobretot en la seva part còncava, anunciaven la presència d’altes muntanyes; però desapareixien a vegades sota taques espesses que mai no es veuen a la superfície del disc lunar. Eren els anells de núvol, disposats concèntricament al voltant de l’esferoide terrestre.

Tanmateix, com a conseqüència d’un fenomen natural, idèntic a aquell que es produeix a la Lluna quan és en els seus octants, es podia copsar el contorn sencer del globus terraqüi. El seu disc sencer apareixia bastant visible per un efecte de llum cendrosa, menys apreciable que la llum cendrosa de la Lluna. I la raó d’aquesta intensitat menor és fàcil de comprendre. Quan aquest reflex es produeix sobre la Lluna, és degut als raigs solars que la Terra reflecteix cap al seu satèl·lit. Aquí, per un efecte invers, era degut als raigs solars reflectits des de la Lluna cap a la Terra. Ara bé, la llum terrestre és aproximadament tretze vegades més intensa que la llum lunar, la qual cosa obeeix a la diferència de volum d’aquests dos cossos. D’aquí en prové la conseqüència que, en el fenomen de la llum cendrosa, la part obscura del disc de la Terra es dibuixi menys netament que la del disc de la Lluna, ja que la intensitat del fenomen és proporcional al poder il·luminador de tots dos astres. Cal afegir també que el creixent terrestre semblava formar una corba més allargada que la del disc. Pur efecte d’irradiació.

Mentre els viatgers intentaven de foradar les tenebres profundes de l’espai, un feix guspirejant d’estels fugaços es va estendre als seus ulls. Centenars de bòlids, inflamats al contacte de l’atmosfera, ratllaven l’ombra amb línies lluminoses i feien zebrada amb els seus focs la part cendrosa del disc. En aquella època, la Terra era en el seu periheli, i el mes de desembre és tan propici a l’aparició d’aquests estels fugaços, que els astrònoms n’han comptat fins a vint-i-quatre mil per hora. Però Michel Ardan, desdenyant els raonaments científics, s’estimà més de creure que la Terra saludava, amb els seus focs d’artifici més brillants, la partença de tres dels seus fills.

En suma, allò era tot el que es veia d’aquell esferoide perdut dins l’ombra, astre inferior del món solar que, per als grans planetes, es pon o es lleva com un simple estel del matí o del vespre! Punt imperceptible de l’espai, ja no era res més que un creixent fugitiu, aquell globus on havien deixat totes les seves afeccions!

Els tres amics van esguardar durant molt de temps, sense parlar, però units de cor, mentre el projectil s’allunyava a una velocitat uniformement decreixent. Després, una somnolència irresistible va envair el seu cervell. ¿Es tractava de fatiga de cos i fatiga d’esperit? Sens dubte, ja que després de la sobreexcitado de les darreres hores passades sobre la Terra, la reacció, inevitablement, havia de produir-se.

—Doncs bé —va dir Michel—, com que cal dormir, dormim.

I, estirant-se en els seus llits, tots tres van submergiré se aviat en un son profund.

Però no havia passat ni un quart d’hora d’ençà del seu ensonyament que Barbicane es va llevar de sobte i va despertar els seus companys amb una veu formidable:

—Ho he trobat! —va cridar.

—Què has trobat? —va preguntar Michel Ardan tot saltant fora del seu llit.

—La raó per la qual no vam sentir la detonació del Columbiad!

—I és?… —va fer Nicholl.

—Perquè el nostre projectil anava més ràpid que el so!





3

Quan s’instal·len


Un cop donada aquesta explicació curiosa, però certament exacta, tots tres amics van tornar a submergir-se en un son profund. ¿On haurien pogut trobar per dormir un lloc més calm, un medi més plàcid? Damunt la terra, les cases de les ciutats, les bordes dels camps senten totes les sacsejades que es produeixen a l’escorça del globus. Sobre el mar, la nau, empesa per les onades, és només xoc i moviment. A l’aire, el globus aerostàtic oscil·la incessantment entre capes fluides de diverses densitats. Només aquell projectil, flotant en el buit absolut, enmig del silenci absolut, oferia als seus ostes el repòs absolut.

Per això, el son d’aquells tres viatgers aventurers s’hauria perllongat potser indefinidament, si un soroll inesperat no els hagués despertat cap a les set del mati 2 de desembre, al cap de vuit hores de la seva partença.

Aquell soroll era un lladruc molt característic.

—Els gossos! Són els gossos! —va exclamar Michel Ardan llevant-se de seguida.

—Tenen gana —va dir Nicholl.

—Per Déu! —va respondre Michel—. Els hem oblidat!

—On són? —va preguntar Barbicane.

Van buscar i van trobar un d’aquells animals arraulit sota el divan. Espaventat, anorreat pel xoc inicial, havia restat en aquell racó fins al moment en què li va tornar la veu juntament amb la sensació de fam.

Era l’amable Diana, bastant atemorida encara, que va sortir del seu amagatall, no pas sense fer-se pregar. Michel Ardan, tanmateix, va encoratjar-la amb les seves paraules més gracioses.

—Vine, Diana —va dir—, vine, filla meva, tu, el destí de la qual quedarà marcat en els annals cinegètics! Tu, a qui els pagans haurien donat per company el déu Anubis i els cristians, per amic sant Roc! Tu, digna de ser forjada en aram pel rei dels inferns, com aquell petaner que Júpiter va regalar a la bella Europa al preu d’un bes! Tu, la celebritat de la qual esborrarà la dels herois de Montargis i del mont Sant Bernat![7] Tu, que, llançant-te cap als espais interplanetaris seràs potser l’Eva dels cans selenites! Tu, que justificaràs allà dalt aquella frase de Toussenel:[8] «Al començament, Déu creà l’home i, veient-lo tan feble, li donà el ca»! Vine, Diana! Vine aquí!

Diana, afalagada o no, va avançar a poc a poc tot proferint gemecs planyívols.

—Bé! —va fer Barbicane— Veig Eva; però on és Adam?

—Adam! —va respondre Michel—. Adam no pot ser lluny! Es aquí, en alguna banda! Hem de cridar-lo! Satèl·lit! Aquí, Satèl·lit!

Però Satèl·lit no apareixia. Diana continuava gemegant. Van constatar, tanmateix, que no estava ferida i li van servir una pasta apetitosa que va fer callar els seus planys.

Quant a Satèl·lit, semblava introbable. Va caldre cercar-lo durant molt temps abans de descobrir-lo en un dels compartiments superiors del projectil fins a on un contracop, bastant inexplicable, l’havia llançat violentament. La pobra bèstia, molt malmesa, estava en un estat deplorable.

—Diable! —va dir Michel—. Heus aquí compromesa la nostra aclimatació!

Van baixar amb precaució el malaurat gos. El seu cap havia colpejat contra la volta i semblava difícil que es refés d’un xoc com aquell. Nogensmenys, va ser estès confortablement sobre un coixí i allí va deixar anar un sospir.

—Tindrem cura de tu —va dir Michel—, Som responsables de la teva existència. M’estimaria més perdre un braç que una pota del meu pobre Satèl·lit!

I dient això va oferir uns quants glops d’aigua al ferit, que els va beure àvidament.

Fetes aquestes cures, els viatgers van observar atentament la Terra i la Lluna. La Terra era ja només un disc cendrós que acabava en una mitja lluna més estreta que el dia anterior; però el seu volum continuava essent encara enorme, si se’l comparava amb el de la Lluna, que s’aproximava cada vegada més a un cercle perfecte.

—Per Déu! —va dir aleshores Michel Ardan—, M’amoïna veritablement que no hàgim partit al moment de la Terra plena, és a dir, quan el nostre globus es trobava en oposició respecte al Sol.

—Per què? —va preguntar Nicholl.

—Perquè hauríem percebut sota un nou dia els nostres continents i els nostres mars; els primers, resplendents sota la projecció dels raigs solars, els segons, més foscos i tal com se’ls reprodueix en certs mapamundis! Hauria volgut veure aquells pols de la Terra sobre els quals no ha reposat mai encara l’esguard de l’home![9]

—Sens dubte —va respondre Barbicane—; però, si la Terra hagués estat plena, la Lluna hauria estat nova, és a dir, invisible al bell mig de la irradiació del Sol. Per consegüent, és millor per a nosaltres veure el punt d’arribada que el punt de partença.

—Teniu raó, Barbicane —va respondre el capità Nicholl—. I d’altra banda, quan hàgim arribat a la Lluna, ja tindrem temps, durant les llargues nits lunars, de considerar a cor què vols aquell globus on formiguegen els nostres semblants!

—Els nostres semblants! —va exclamar Michel Ardan—. Però ara ja no ho són més que els selenites, de semblants! Habitem un món nou, poblat per nosaltres sols: el projectil! Sóc el semblant de Barbicane i Barbicane és el semblant de Nicholl. Més enllà de nosaltres, fora de nosaltres, acaba la humanitat, i nosaltres som les úniques poblacions d’aquest microcosmos fins al moment en què esdevindrem simples selenites!

—D’aquí a vuitanta-vuit hores aproximadament —va replicar el capità.

—I això vol dir?… —va preguntar Michel Ardan.

—Que són dos quarts de nou —va respondre Nicholl.

—Doncs bé —va continuar dient Michel—, m’és impossible de trobar ni tan sols l’aparença d’una raó per la qual no hauríem de desdejunar-nos immediatament.

En efecte, els habitants del nou astre no hi podrien viure sense menjar, i el seu estómac patia aleshores les lleis imperioses de la fam. Michel Ardan, en la seva qualitat de francès, es declarà cuiner en cap, funció important que no li suscità competidors. El gas donà els graus de calor suficient per als preparatius culinaris, i el cofre de provisions va fornir els elements d’aquell primer festí.

El desdejuni va començar amb tres tasses d’un brou excel·lent, procedent de la liqüefacció d’aquelles precioses pastilles Liebig,[10] preparades amb els millors trossos dels ruminants de les pampes. Darrera el brou de bou varen menjar algunes rodanxes de beefsteak[11] comprimides a la premsa hidràulica, tan tendres, tan suculentes com si acabessin de sortir de les cuines del Cafè Anglès. Michel, home d’imaginació, va sostenir fins i tot que eren «sagnants».

Uns llegums en conserva «i més frescos que els naturals», segons va dir també l’amable Michel, van arribar després del plat de carn i van ser seguits per algunes tasses de te i torrades amb mantega a l’americana. Aquell beuratge, declarat exquisit, va ser obtingut de la infusió d’algunes fulles de primera selecció algunes caixes de les quals van ser posades a la disposició dels viatgers per l’emperador de Rússia.

En fi, per coronar aquell àpat, Ardan va destapar una exquisida ampolla de Nuits,[12] que es trobava «per casualitat» en el compartiment de les provisions. Tots tres amics la van beure brindant per la unió de la Terra i del seu satèl·lit.

I com si no n’hi hagués prou amb aquell vi generós que s’havia destil·lat sota els pujols de Borgonya, el Sol va voler participar-hi també. El projectil sortia en aquell moment del con d’ombra projectat pel globus terraqüi, i els raigs de l’astre van colpejar directament el disc inferior de la bala, per raó de l’angle que fa l’òrbita de la Lluna amb la de la Terra.

—El Sol! —va exclamar Michel Ardan.

—Sens dubte —va respondre Barbicane—. Ja ho esperava.

—Però —va dir Michel—, ¿és que el con d’ombra que la Terra deixa en l’espai s’estén més enllà de la Lluna?

—Molt més enllà, si no es té en compte la refracció atmosfèrica —va dir Barbicane—. Ara: quan la Lluna és embolcallada en aquesta ombra, és que els centres dels tres astres, el Sol, la Terra i la Lluna, són en línia recta. Llavors els nodes coincideixen amb les fases de la Lluna plena i hi ha eclipsi. Si haguéssim partit al moment d’un eclipsi de Lluna, tot el nostre trajecte s’hagués acomplert en l’ombra, la qual cosa hauria estat enutjosa.

—Per què?

—Perquè, encara que flotem en el buit, el nostre projectil, banyat al bell mig dels raigs solars, recollirà la seva llum i la seva calor. Per tant, economia de gas, economia preciosa en tots els aspectes.



En efecte, sota aquells raigs, la temperatura i l’esclat dels quals no eren suavitzats per cap atmosfera, el projectil s’escalfava i s’il·luminava com si hagués passat de sobte de l’hivern a l’estiu. La Lluna a dalt i el Sol a baix l’inundaven amb la seva llum.

—Fa bo aquí —va dir Nicholl.

—Ja ho cree, que sí! —va exclamar Michel Ardan—, Amb una mica de terra vegetal estesa sobre el nostre planeta d’alumini, faríem créixer els pèsols en vint-i-quatre hores. Només temo que les parets de la bala no comencin a fondre’s!

—Tranquil·litza’!, digne amic meu —va respondre Barbicane—. El projecte ja ha suportat una temperatura ben elevada mentre lliscava per les capes atmosfèriques. No m’estranyaria gens que s’hagués mostrat als ulls dels espectadors de Florida com un bòlid de foc.

—Però, aleshores, J. T. Maston ens deu creure rostits.

—El que m’estranya —va respondre Barbicane— és que no ho hàgim estat de debò. Era un perill que no havíem previst.

—Jo ho temia —va respondre simplement Nicholl.

—I tu no ens en vas dir res, d’això, capità sublim! —va exclamar Michel Ardan estrenyent la mà del seu company.

Amb tot, Barbicane va procedir a la seva instal·lació dins del projectil com si mai no hagués d’abandonar-lo. Es recordarà que aquell vagó aeri oferia a la seva base una superfície de cinquanta-quatre peus quadrats. Amb una altura de dotze peus fins al cim de la seva volta, hàbilment condicionat a l’interior, poc obstruït pels instruments i utensilis de viatge, que ocupaven cadascun un lloc especial, deixava als seus tres hostes una certa llibertat de moviments. El vidre gruixut, encastat en una part del sòl, podia suportar impunement un pes considerable. Per això, Barbicane i els seus companys caminaven sobre la seva superfície com si fos sobre una tarima sòlida; però el Sol, que la colpejava directament amb els seus raigs, il·luminant per sota l’interior del projectil, hi produïa efectes singulars de llum.

Van començar per verificar l’estat de la caixa d’aigua i de la caixa de queviures. Aquells recipients no havien sofert gens, gràcies a les disposicions preses per esmorteir el xoc. Els queviures eren abundants i podien nodrir els tres viatgers durant un any sencer. Barbicane havia volgut prendre precaucions per al cas en què el projectil arribés a un indret absolutament estèril de la Lluna. Quant a l’aigua i a la reserva d’aiguardent, que era de cinquanta graus, n’hi havia per a dos mesos solament. Però, si hom es remetia a les darreres observacions dels astrònoms, la Lluna conservava una atmosfera baixa, densa, espessa, almenys en les seves valls profundes, i allí no podien mancar els rierols ni les fonts. Per consegüent, en la duració del trajecte i durant el primer any de la seva instal·lació al continent lunar, aquells exploradors aventurers no havien de ser posats a prova ni per la fam ni per la set.

Quedava la qüestió de l’aire a l’interior del projectil. Allí també la seguretat era absoluta. L’aparell Reinet i Regnault, destinat a la producció de l’oxigen, era proveït amb clorat de potassa per a dos mesos. Consumia necessàriament una certa quantitat de gas, car havia de mantenir per damunt de quatre-cents graus la matèria productora. Però aquí també estaven ben aprovisionats. L’aparell, d’altra banda, exigia només una mica de vigilància. Funcionava automàticament. A aquella temperatura elevada, el clorat de potassa, transformant-se en clorur de potassi, deixava anar tot l’oxigen que contenia. Ara bé: què donaven divuit lliures de clorat de potassa? Les set lliures d’oxigen necessari per al consum quotidià dels hostes del projectil.

Però no bastava renovar l’oxigen gastat: calia, a més a més, absorbir l’àcid carbònic produït per l’expiració. Al cap d’una dotzena d’hores, en efecte, l’atmosfera de la bala es carregava d’aquell gas absolutament deleteri, producte definitiu de la combustió dels elements de la sang amb l’oxigen inspirat. Nicholl va reconèixer aquell estat de l’aire en veure com Diana alenava penosament. En efecte, l’àcid carbònic —per un fenomen idèntic al que es produeix en la famosa gruta del Ca— s’acumulava al fons del projectil, per raó de la seva pesantor. La pobra Diana, amb el cap cot, havia de sofrir abans que els seus amos la presència d’aquell gas. Però el capità Nicholl va apressar-se a remeiar aquell estat de coses. Va disposar al fons del projectil diversos recipients que contenien potassa càustica, que va agitar durant un cert temps, i aquella matèria, molt àvida d’àcid carbònic, el va absorbir completament i purificà així l’aire interior.

Aleshores varen començar l’inventari dels instruments. Els termòmetres i els baròmetres havien resistit, llevat d’un termòmetre de mínimes el vidre del qual s’havia trencat. Un aneroide excel·lent, retirat de la capsa enconxada que el contenia, va ser penjat en una de les parets. Naturalment, no experimentava ni marcava més que la pressió de l’aire a l’interior del projectil. Però indicava també la quantitat de vapor d’aigua que contenia. En aquell moment, la seva agulla oscil·lava entre 765 i 760 mil·límetres. Equivalia a «bon temps».

Barbicane s’havia emportat també diverses brúixoles, que van ser retrobades intactes. Es comprèn que en aquelles condicions la seva agulla estigués enfollida, és a dir, sense direcció constant. En efecte, a la distància en què la bala es trobava de la Terra, el pol magnètic no podia exercir sobre l’aparell cap acció sensible. Però aquelles brúixoles, transportades al disc lunar, hi constatarien potser uns fenòmens particulars. En tot cas, era interessant de verificar si el satèl·lit de la Terra se sotmetia com ella a la influència magnètica.

Un hipsòmetre[13] per mesurar l’altitud de les muntanyes lunars, un sextant destinat a determinar l’alçada del Sol, un teodolit, instrument de geodésia que serveix per aixecar plànols i reduir els angles a l’horitzó, les ulleres de llarga vista l’ús de les quals havia de ser molt apreciat a les rodalies de la Lluna: tots aquests instruments van ser examinats amb cura i reconeguts en bon estat, malgrat la violència de la sacsejada inicial.



Quant als utensilis, als pics, als càvecs, a les diverses eines que Nicholl havia seleccionat molt curosament, quant als sacs de grans variats, als arbustos que Michel Ardan pensava trasplantar a les terres selenites, eren tots al seu lloc en els racons superiors del projectil. Allí s’havia format una mena de graner ple d’objectes que el pròdig francès hi havia apilat. Què eren, no se sabia gaire, i aquell jove alegre no s’explicava pas sobre aquest punt. De tant en tant pujava pels ganxos clavats a les parets fins a aquell calaix de sastre la inspecció del qual s’havia reservat. Alineava, arranjava, ficava una mà ràpida en certes capses misterioses, tot cantant amb veu de falset alguna vella tonada de França que alegrava la situació.

Barbicane observà amb interès que els coets i d’altres artificis no s’havien malmès pas. Aquelles peces importants, poderosament carregades, havien de servir per fer més lenta la caiguda del projectil, quan aquest, sotmès a l’atracció lunar, després d’haver ultrapassat el punt d’atracció neutre, caigués sobre la superfície de la Lluna. Una caiguda, d’altra banda, que havia de ser sis vegades menys ràpida que si hagués estat sobre la superfície de la Terra, gràcies a la diferència de massa d’ambdós astres.

La inspecció va acabar, amb satisfacció general. Després cada un va tornar a observar l’espai per les finestres laterals i a través del vidre inferior.

El mateix espectacle. Tota l’extensió de l’esfera celest formiguejava d’estels i constel·lacions d’una puresa meravellosa, per fer tornar boig un astrònom. D’una banda, el Sol, com la gola d’un forn ple de brases, disc enlluernador sense aurèola, destacant-se sobre el fons negre del cel. De l’altra, la Lluna, llançant-li els seus focs per reflexió i com immòbil al bell mig del món estel·lar. Després, una taca bastant forta, que semblava perforar el firmament i que era vorejada a més per un semicercle argentat: era la Terra. D’ací i d’allà, nebuloses acumulades com grans flocs de neu sideral, i del zenit al nadir, un anell immens format per una impalpable polseguera d’astres, aquella Via Làctia enmig de la qual el Sol compta només per un estel de quarta magnitud!

Els observadors no podien deixar d’admirar aquell espectacle tan nou, del qual cap descripció no podria donar idea. Quantes reflexions els suggerí! Quines emocions desconegudes despertà en les seves ànimes! Barbicane va voler començar el relat del seu viatge sota l’influx d’aquelles impressions i va anotar hora per hora tots els fets que assenyalaven l’inici de la seva empresa. Escrivia tranquil·lament amb la seva cal·ligrafia rotunda i amb un estil una mica comercial.

Durant aquell temps, el calculador Nicholl repassava les seves fórmules de trajectòries i maniobrava les xifres amb una destresa sense parió. Michel Ardan xerrava adés amb Barbicane, que no li responia gaire, adés amb Nicholl, que no l’entenia pas, amb Diana, que no comprenia res de les seves teories, amb ell mateix en fi, fent-se preguntes i respostes, anant, venint, ocupant-se de mil detalls, adés corbat sobre el vidre inferior, adés enfilat en les altures del projectil, i sempre cantant. En aquell microcosmos representava l’agitació i la loquacitat franceses, i hom se sent inclinat a creure que estaven dignament representades.

La jornada, o més aviat —ja que l’expressió no és justa— el lapse de dotze hores que forma el dia sobre la Terra, va acabar-se amb un sopar abundós, finament preparat. No s’havia produït encara cap incident capaç d’alterar la confiança dels viatgers. Per això, plens d’esperança, ja segurs de l’èxit, van adormir-se plàcidament, mentre que el projectil, amb una rapidesa uniformement decreixent, travessava les rutes del cel.





4

Una mica d’àlgebra


La nit va passar sense cap incident. Per dir la veritat, aquest mot «nit» és impropi.

La posició del projectil no canviava pas en relació al Sol. Astronòmicament, feia dia a la part inferior de la bala i nit a la seva part superior. Així que, quan aquests dos mots són emprats en aquest relat, expressen el lapse de temps que s’escola entre la sortida i la posta del Sol a la Terra.

El son dels viatgers va ser molt plàcid, sobretot si es té en compte que, malgrat la seva velocitat formidable, el projectil semblava estar absolutament immòbil. Cap moviment no evidenciava la seva marxa a través de l’espai. El desplaçament, per més ràpid que sigui, no pot produir un efecte sensible sobre l’organisme, quan té lloc en el buit o quan la massa d’aire circula amb el cos emportat. ¿Quin habitant de la Terra s’adona de la seva velocitat, encara que sigui endut a la velocitat de noranta mil quilòmetres per hora? En aquestes condicions, el moviment no es «percep» pas més que el repòs. Per això, tot cos els és indiferent. Si un cos està en repòs, hi romandrà mentre cap força estranya no el desplaci. Si està en moviment, ja no s’aturarà si cap obstacle no ve a deturar la seva marxa. Aquesta indiferència al moviment o al repòs és la inèrcia.

Barbicane i els seus companys, doncs, podien creure’s en una immobilitat absoluta, estant tancats a l’interior del projectil. L’efecte hauria estat el mateix, d’altra banda, si haguessin estat situats a l’exterior. Sense la Lluna, que s’engrandia damunt d’ells, haurien pogut jurar que flotaven en una estagnació completa.

Aquell matí del 3 de desembre, els viatgers van ser despertats per un soroll alegre, per bé que inesperat. Va ser el cant del gall que va ressonar a l’interior del vagó.

Michel Ardan, el primer de posar-se dret, va grimpar fins al cim del projectil i, tancant una caixa entreoberta, va dir en veu baixa:

—Vols callar? Aquest animal farà que falli la meva combinació!

Mentrestant, Nicholl i Barbicane s’havien despertat.

—Un gall? —va dir Nicholl.

—No, no! —va respondre vivament Michel—. Amics meus, he estat jo que us he volgut despertar amb aquesta vocalització campestre!

I dient això va proferir un esplèndid quiquiriquic que hagués fet honor al més orgullós dels gal·linacis.

Els dos americans no van poder estar-se de riure.

—Un bell talent! —va dir Nicholl mirant el seu company amb aire de sospita.

—Sí —va respondre Michel—, una plasenteria del meu país. És molt gal. Igual que aquí, es fa molt el gall en les millors societats![14]

Després, canviant el tema de la conversa, va dir: —Saps, Barbicane, en què he pensat tota la nit?

—No —va respondre el president.

—En els meus amics de Cambridge. Ja t’has adonat que sóc un ignorant admirable de les coses matemàtiques. M’és, doncs, impossible d’endevinar com els savis d’aquell observatori van poder calcular quina velocitat inicial hauria de tenir el projectil en abandonar el Columbiad per assolir la Lluna.

—Vols dir —replicà Barbicane— per assolir aquell punt neutre on les atraccions terrestre i lunar es fan equilibri, car, a partir d’aquell punt, situat aproximadament a les nou desenes parts del recorregut, el projectil caurà sobre la Lluna simplement en virtut de la seva pesantor.

—Bé, sigui —va respondre Michel—. Però pregunto una altra vegada: com van poder calcular la velocitat inicial?

—Res no era més fàcil —va respondre Barbicane.

—I hauries, tu, sabut fer aquest càlcul? —va preguntar Michel Ardan.

—Perfectament. Nicholl i jo l’hauríem establert, si la nota de l’observatori no ens hagués evitat l’esforç d’aquesta tasca.

—Doncs bé, vell amic Barbicane —va respondre Michel—, m’haurien pogut tallar el cap, començant pels peus, abans que fer-me resoldre aquest problema.

—Perquè no saps àlgebra —va replicar tranquil·lament Barbicane.

—Ah! Vosaltres sí que aneu bé, menjadors d’x! Creieu haver-ho dit tot quan heu dit: l’àlgebra.

—Michel —replicà Barbicane—, creus que es pot forjar sense martell o treballar la terra sense arada?

—Difícilment.

—Doncs bé, l’àlgebra és una eina, com Tarada o el martell, i una bona eina per a qui sap emprar-la.

—Seriosament?

—Molt seriosament.

—I podries manejar aquesta eina davant meu?

—Si això t’interessa.

—I mostrar-me com s’ha calculat la velocitat inicial del nostre vagó?

—Sí, digne amic meu. Tenint en compte tots els elements del problema (la distància del centre de la Terra al centre de la Lluna, el radi de la Terra, la massa de la Terra i la massa de la Lluna) puc establir exactament quina ha hagut de ser la velocitat inicial del projectil, i això per una simple fórmula.

—Vegem la fórmula.

—Ja la veuràs. Però no et donaré pas la corba traçada realment per la bala entre la Lluna i la Terra tenint en compte el seu moviment de translació al voltant del Sol. No. Consideraré aquests astres com a immòbils, la qual cosa ens basta.

—I per què?

—Perquè això seria cercar la solució d’aquest problema que s’anomena «el problema dels tres cossos», i el càlcul integral no està pas encara prou avançat per resoldre’l.

—Mira per on! —va fer Michel Ardan en el seu to sorneguer—. O sigui que els matemàtics no han dit el seu darrer mot?

—Certament, no —va respondre Barbicane.

—Bé! Potser els selenites han portat més lluny que vosaltres el càlcul integral! I, per cert, què és això del càlcul integral?

—És un càlcul que és la inversa del càlcul diferencial —va respondre seriosament Barbicane.

—Moltes gràcies per l’explicació.

—Dit altrament: és un càlcul pel qual se cerquen les quantitats finites la diferencial de les quals es coneix.

—Almenys, això sí que és clar! —va respondre Michel amb un aire no gaire més satisfet.

—I ara —va continuar dient Barbicane—, un tros de paper, un tros de llapis, i abans de mitja hora hauré trobat la fórmula que volies.

Barbicane, un cop dit això, va absorbir-se en el seu treball, mentre que Nicholl observava l’espai, deixant al seu company la preparació del desdejuni.

No s’havia escolat mitja hora quan Barbicane, aixecant el cap, va mostrar a Michel Ardan una plana coberta de signes algebrals, enmig dels quals es destacava aquesta fórmula general:



—I això significa?… —va preguntar Michel.

—Això significa —va respondre Nicholl— que la meitat de v al quadrat menys v sub zero al quadrat és igual a gr multiplicat per r partit per x menys un, més m prima partit per m multiplicat per r partit per d menys x, menys r partit per d menys r…

—x partit per y repartit per z i recontrapartit per p! —va exclamar Michel Ardan esclatant de riure—, ¿I tu entens això, capità?

—Res no és més clar.

—Com, si no! —va dir Michel—. És una cosa que salta a la vista i jo no en demano res més.

—Burleta sempitern! —va replicar Barbicane—, Has volgut àlgebra i en tindràs fins als nassos!

—M’estimo més que em pengin!

—En efecte —va respondre Nicholl, que examinava la fórmula com a bon coneixedor—, això em sembla ben trobat, Barbicane. És la integral de l’equació de les forces vives i no dubto que ens doni el resultat cercat.

—Però jo voldria comprendre! —va exclamar Michel—. Donaria deu anys de la vida de Nicholl per comprendre!

—Escolta doncs —va continuar dient Barbicane—, La meitat de v al quadrat menys v sub zero al quadrat és la fórmula que dóna la semivariació de la força viva.

—Bé, i sap Nicholl què significa això?

—Sens dubte, Michel —va respondre el capità—. Tots aquests signes que et semblen cabalístics formen, tanmateix, el llenguatge més clar, més net, més lògic per a aquell qui sap llegir-lo.

—I pretens, Nicholl —va preguntar Michel—, que mitjançant aquests jeroglífics, més incomprensibles que els ibis egipcis,[15] ¿podràs trobar quina velocitat inicial convenia imprimir al projectil?

—Incontestablement —va respondre Nicholl—; i, fins i tot, per aquesta fórmula podria dir-te en tot moment quina és la seva velocitat en un punt qualsevol del seu recorregut.

—Paraula?

—Paraula.

—Llavors ets tan astut com el nostre president?

—No, Michel. El difícil és el que ha fet Barbicane: establir una equació que té en compte totes les condicions del problema. La resta és solament una qüestió d’aritmètica i exigeix només el coneixement de les quatre regles.

—Això ja està més bé! —va respondre Michel Ardan, que en la seva vida no havia pogut fer una suma exacta i que definia així aquesta regla: «Petit trencaclosques xinès que permet d’obtenir totals indefinidament variats».

Barbicane, tanmateix, va afirmar que Nicholl, pen-sant-hi, hauria trobat certament aquella fórmula.

—Jo no en sé res —va dir Nicholl—, perquè, com més l’estudio, més la trobo meravellosament establerta.

—Ara escolta —va dir Barbicane al seu camarada ignorant— i veuràs que totes aquestes lletres tenen significat.

—Escolto —va dir Michel amb un aire resignat.

—d —va fer Barbicane— és la distància del centre de la Terra al centre de la Lluna, ja que són els centres que cal prendre en consideració per calcular les atraccions.

—Això ho comprenc.

—r és el radi de la Terra.

—r, radi. Admès.

—m és la massa de la Terra; m prima la massa de la Lluna. En efecte, cal tenir en compte la massa d’ambdós cossos atractius, per tal com l’atracció és proporcional a les masses.

—Entès.

—g representa la gravetat, la velocitat adquirida al cap d’un segon per un cos que cau a la superfície de la Terra. És clar, això?

—Com l’aigua! —va respondre Michel.

—Ara represento per x la distància variable que separa el projectil del centre de la Terra i per v la velocitat que té aquest projectil en aquesta distància.

—Bé.

—Finalment, l’expressió v sub zero, que figura en l’equació, és la velocitat que posseeix la bala en sortir de l’atmosfera.

—En efecte —va dir Nicholl—, és en aquest punt on s’ha de calcular aquesta velocitat, perquè ja sabem que la velocitat en la partença equival exactament a tres mitges parts de la velocitat en sortir de l’atmosfera.

—Això ja no ho comprenc! —va fer Michel.

—Doncs, és ben simple —va dir Barbicane.

—No pas tan simple com jo —replicà Michel.

—Això vol dir que, quan el nostre projectil va arribar al límit de l’atmosfera terrestre, havia perdut ja un terç de la seva velocitat inicial.

—Tant com això?

—Sí, amic meu, només pel seu fregament amb les capes atmosfèriques. Comprens bé que, com més ràpidament marxava, més resistència trobava de la part de l’aire.

—Ja ho admeto, això —va respondre Michel—, i ho comprenc, per bé que les teves v zero al quadrat i les teves v sub zero al quadrat es batzeguen dins el meu cap com claus dins d’un sac!

—Primer efecte de l’àlgebra —va continuar dient Barbicane—. I ara, per acabar-te de rematar, establirem la dada numèrica d’aquestes diverses expressions, és a dir, xifrarem el seu valor.

—Remata’m! —va respondre Michel.

—D’aquestes expressions —va dir Barbicane—, les unes són conegudes, les altres s’han de calcular.

—M’encarrego de les darreres —va dir Nicholl.

—Vegem r-va continuar dient Barbicane—. rés el radi de la Terra que, en la latitud de Florida, el nostre punt de partença, és igual a sis milions tres-cents setanta mil metres, d, és a dir, la distància del centre de la Terra al centre de la Lluna, equival a cinquanta-sis radis terrestres, o sigui…

Nicholl va calcular ràpidament.

—O sigui —va dir— tres-cents cinquanta-sis milions set-cents vint mil metres, en el moment en què la Lluna és en el seu perigeu, és a dir, quan més a prop és de la Terra.

—Bé —va fer Barbicane—, Ara m prima partit per m, la relació de la massa de la Lluna amb la de la Terra, és igual a una vuitanta-unena part.

—Perfecte —va dir Michel.

—g, la gravetat, és a Florida de nou metres i vuitanta-un centímetres. D’on resulta que gr és igual…

—A seixanta-dos milions quatre-cents vint-i-sis mil metres quadrats —va respondre Nicholl.

—I ara? —va preguntar Michel Ardan.

—Ara que les expressions ja són xifrades —va respondre Barbicane—, cercaré la velocitat v sub zero, és a dir, la velocitat que ha de tenir el projectil en abandonar l’atmosfera per assolir el punt d’atracció igual amb una velocitat nul·la. Com que en aquell moment la velocitat serà nul·la, poso que serà igual a zero i que x, la distància en la qual es troba aquell punt neutre, serà representada per les nou desenes parts de d, és a dir, de la distància que separa tots dos centres.

—Tinc una vaga idea que això ha de ser així —va dir Michel.

—Tindré, doncs, aleshores: x és igual a nou desenes parts de d i v és igual a zero, i la meva fórmula esdevindrà…

Barbicane va escriure ràpidament sobre el paper:



Nicholl va llegir amb mirada àvida.

—És això! És això! —va exclamar.

—És ciar? —va preguntar Barbicane.

—És escrit amb lletres de foc! —va respondre Nicholl—. Quina gent tan animada! —va murmurar Michel.

—Ho has comprès finalment? —li va preguntar Barbicane.

—I tant que he comprès! —exclamà Michel Ardan—, He comprès tant, que el cap ja m’esclata!

—Així —va continuar dient Barbicane—, v sub zero al quadrat és igual a dos gr multiplicat per un menys deu r partit per nou d, menys un vuitanta-unè multiplicat per deu r partit per d menys r partit per d menys r.

—I ara —va dir Nicholl—, per obtenir la velocitat de la bala en sortir de l’atmosfera, basta calcular.

El capità, com a home pràctic i bregat en totes les dificultats, es va posar a calcular amb una rapidesa esfereïdora. Divisions i multiplicacions s’estenien sota els seus dits. Les xifres anaven omplint la seva pàgina blanca. Barbicane el seguia amb l’esguard, mentre que Michel Ardan comprimia amb totes dues mans una migranya que començava a néixer.



—I què? —va preguntar Barbicane després d’uns quants minuts de silenci.

—Doncs, fet tot el càlcul —va respondre Nicholl—, v sub zero, és a dir, la velocitat del projectil en sortir de l’atmosfera per assolir el punt d’igual atracció va haver de ser…

—De quant? —va fer Barbicane.

—D’onze mil cinquanta-un metres en el primer segon.

—Eh! —va dir Barbicane fent un bot—. Què heu dit?

—Onze mil cinquanta-un metres.

—Maledicció! —va cridar el president tot fent un gest de desesperació.

—Què et passa? —va preguntar Michel Ardan, molt sorprès.

—Què em passa? Que, si en aquell moment la velocitat s’havia disminuït ja d’un terç pel fregament, la velocitat inicial hauria d’haver estat…

—De setze mil cinc-cents setanta-sis metres! —va respondre Nicholl.

—I l’Observatori de Cambridge va declarar que onze mil metres bastaven a la partença i la nostra bala va partir amb aquesta velocitat!

—I què? —va preguntar Nicholl.

—Doncs, que serà insuficient!

—Bé.

—No assolirem el punt neutre.

—Punyeta!

—No arribarem ni tan sols a mig camí!

—Maleïda bala! —va exclamar Michel Ardan, tot saltant com si el projectil estigués a punt de xocar contra l’esferoide terrestre.

—I tornarem a caure a la Terra!





5

Els freds de l’espai


Aquella revelació va caure com un llamp. ¿Qui podia esperar un error de càlcul semblant? Barbicane no ho volia creure. Nicholl va revisar les seves xifres. Eren exactes. Quant a la fórmula que les havia determinades, no podia dubtar-se de la seva exactitud i, feta la verificació, es va constatar que una velocitat inicial de setze mil cinc-cents setanta-sis metres en el primer segon era necessària per assolir el punt neutre.

Tots tres amics van esguardar-se silenciosament. Del desdejuni, ni se’n va parlar. Barbicane, amb les dents serrades, les celles contretes, els punys tancats convulsivament, observava a través de la lluerna. Nicholl havia encreuat els braços, examinant els seus càlculs. Michel Ardan va murmurar:

—Mira com són els savis! No saben fer mai d’altra cosa! Regalaria vint monedes d’or antigues per caure sobre l’Observatori de Cambridge i aixafar-lo amb tots els entabanadors de xifres que conté!

De cop i volta, el capità va fer una reflexió dirigida directament a Barbicane.

—Ah! Què me’n dius, d’això? Són les set del matí. Fa, doncs, trenta-dues hores que vam partir. Ha estat recorregut més de la meitat del nostre trajecte i no caiem pas, que jo sàpiga!

Barbicane no va respondre. Però, després d’haver llançat una llambregada ràpida al capità, va agafar un compàs que li servia per mesurar la distància angular del globus terraqüi. Després, a través del vidre inferior, va fer una observació molt exacta, vista la immobilitat aparent del projectil. Aleshores, aixecant-se, eixugant-se el front on perlejaven gotes de suor, disposà algunes xifres sobre el paper. Nicholl va comprendre que el president volia deduir de la mesura del diàmetre terrestre la distància de la bala respecte a la Terra. El mirava ansiosament.

—No! —va exclamar Barbicane al cap d’alguns instants—, No, no caiem pas! Som ja a més de cinquanta mil llegües de la Terra! Hem ultrapassat aquell punt en el qual el projectil hauria hagut d’aturar-se, si la seva velocitat hagués estat solament d’onze mil metres a la partença! Continuem pujant!

—Es evident —va respondre Nicholl— i cal concloure’n que la nostra velocitat inicial, sota l’impuls de quatre-centes mil lliures de cotó pólvora, ha ultrapassat els onze mil metres reclamats. Així m’explico que hàgim trobat, només al cap de tretze minuts, el segon satèl·lit, que gravita a més de dues mil llegües de la Terra.

—I aquesta explicació és encara més probable —afegí Barbicane— si es té en compte que, en llançar l’aigua continguda entre els seus envans batents, el projectil s’hagi trobat alleugerit de sobte d’un pes considerable.

—Justament! —va fer Nicholl.

—Ah, bon Nicholl! —va exclamar Barbicane—, Estem salvats!

—Doncs bé —va respondre tranquil·lament Michel Ardan—, com que estem salvats, desdejunem-nos.



En efecte, Nicholl no s’equivocava pas. La velocitat inicial havia estat, molt sortosament, superior a la velocitat indicada per l’Observatori de Cambridge, per bé que aquest no s’havia equivocat menys, per això.

Els viatgers, recuperats d’aquella falsa alarma, van posar-se a taula i van desdejunar-se alegrement. Si es va menjar molt, es va parlar més encara. La confiança va ser més gran després que abans de «l’incident de 1 àlgebra».

—Per què no hauríem de reeixir? —repetia Michel Ardan—. Per què no hauríem d’arribar? Estem llançats. Cap obstacle davant de nosaltres. Cap pedra al nostre camí. La ruta és lliure, més lliure que la de la nau que es debat contra el mar, més lliure que la del globus que lluita contra el vent! Per tant, si una nau arriba on vol, si un globus puja fins on li plau, per què el nostre projectil no hauria d’assolir l’objectiu que s’ha proposat?

—L’assolirà —va dir Barbicane.

—Encara que fos només per honorar el poble americà —va afegir Michel Ardan—, l’únic poble que ha estat capaç de dur a terme una empresa com aquesta, l’únic que ha pogut produir un president Barbicane! Però, ah! Ara que hi penso, ara que ja no tenim cap inquietud, què serà de nosaltres? Haurem d’avorrir-nos sobiranament?

Barbicane i Nicholl van fer un gest de denegació.

—Però ja he previst el cas, amics meus —va continuar dient Michel Ardan—, No en parlem més! Tinc a la vostra disposició escacs, dames, cartes, dòminos. Només em falta un billar.

—Com? —va preguntar Barbicane—. ¿T’has emportat tota aquesta faramalla?

—Sens dubte —va respondre Michel—, i no solament per distreure’ns, sinó també amb la lloable intenció de dotar-ne els cafès selenites de mala estofa.

—Amic meu —va dir Barbicane—, si la Lluna és habitada, els seus habitants van aparèixer alguns milers d’anys abans que els de la Terra, ja que no pot dubtar-se que aquell astre no sigui més vell que el nostre. Si, doncs, els selenites existeixen des de fa centenars de milers d’anys, si el seu cervell està organitzat com el cervell humà, han inventat ja tot el que nosaltres hem inventat i fins i tot el que inventarem en el transcurs dels segles futurs. No hauran d’aprendre res de nosaltres i nosaltres ho haurem d’aprendre tot d’ells.

—Com? —va respondre Michel— ¿Penses que han tingut artistes com Fídies, Miquel Àngel o Rafael?[16]

—Sí.

—Poetes com Homer, Virgili, Milton, Lamartine, Hugo?[17]

—N’estic segur.

—Filòsofs com Plató, Aristòtil, Descartes, Kant?[18]

—No en dubto pas.

—Savis com Arquimedes, Euclides, Pascal, Newton?[19]

—Ho juraria.

—Còmics com Arnal i fotògrafs com… com Nadar?[20]

—N’estic segur.

—Aleshores, amic Barbicane, si aquests selenites són tan forts com nosaltres i fins i tot més forts, per què no han intentat comunicar-se amb la Terra? Per què no han llançat un projectil lunar fins a les regions terrestres?

—Qui et diu que no ho han fet? —va respondre seriosament Barbicane.

—En efecte —va afegir Nicholl—, això els era més fàcil que a nosaltres i per dues raons: la primera, perquè l’atracció és sis vegades menor a la superfície de la Lluna que a la superfície de la Terra, la qual cosa permet a un projectil d’enlairar-se més fàcilment; la segona, perquè bastava d’enviar aquest projectil a vuit mil llegües solament en lloc de a vuitanta mil, la qual cosa exigeix només una força de projecció deu vegades menys forta.

—Aleshores —va continuar dient Michel— ho repeteixo: per què no ho han fet?

—I jo —replicà Barbicane— també ho repeteixo: ¿qui et diu que no ho han fet?

—Quan?

—Fa milers d’anys, abans de l’aparició de l’home sobre la Terra.

—I el projectil? On és el projectil? Exigeixo de veure el projectil!

—Amic meu —va respondre Barbicane—, el mar cobreix les cinc sisenes parts del nostre globus. D’aquí sorgeixen cinc bones raons per suposar que el projectil lunar, si va ser llançat, es troba ara submergit al fons de l’Atlàntic o del Pacífic, llevat que s’enfonsés en alguna fenedura a l’època en la qual l’escorça terrestre no estava encara suficientment formada.

—Amic Barbicane —va respondre Michel—, tens resposta per a tot i m’inclino davant de la teva saviesa. Tanmateix, hi ha una hipòtesi que m’afalagaria més que les altres i és que els selenites, essent més vells que nosaltres, siguin més savis i no hagin inventat la pólvora!



En aquell moment, Diana va intervenir en la conversa amb un lladruc sonor. Reclamava el seu desdejuni.

—Ah! —va fer Michel Ardan—. Discutint així, oblidem Diana i Satèl·lit!

De seguida, un respectable pastís de carn va ser ofert a la gossa, que el devorà amb gran apetit.

—Veus, Barbicane? —va dir Michel—, Hauríem d’haver convertit aquest projectil en una segona arca de Noè i portar a la Lluna una parella de tots els animals domèstics.

—Sens dubte —va respondre Barbicane—, però hauria faltat lloc.

—Bé! —va dir Michel—. Ensardinant-se una mica!

—El fet és —va respondre Nicholl— que bou, vaca, toro, cavall, tots aquests rumiants ens haurien estat molt útils al continent lunar. Però, dissortadament, aquest vagó no podia esdevenir ni una quadra ni una cort.

—Però almenys —va dir Michel Ardan— podríem haver-nos emportat un ase, aquesta bèstia coratjosa i pacient que volia muntar el vell Silè![21] Me’ls estimo, aquests pobres ases! Són els animals menys afavorits de la creació. No solament els colpegen durant la seva vida, sinó que també se’ls colpeja després de la seva mort!

—Què vols dir, amb això? —va preguntar Barbicane.

—Caram! —va fer Michel—, Doncs que, de la seva pell, se’n fa tambors!

Barbicane i Nicholl no van poder estar-se de riure davant d’aquella reflexió ridícula. Però un crit del seu company alegre els va aturar. S’havia inclinat sobre el racó que ocupava Satèl·lit i, redreçant-se, va dir:

—Bé! Satèl·lit ja no està malalt.

—Ah! —va fer Nicholl.

—No —va continuar dient Michel—, és mort. Heus aquí —va afegir en un to pietós—, heus aquí el que serà amoïnós. Temo, pobra Diana, que no puguis fer prole a les regions lunars!

En efecte, l’infortunat Satèl·lit no havia pogut sobreviure a la seva ferida. Era mort i ben mort. Michel Ardan, molt desconcertat, mirava els seus amics.

—Es presenta un problema —va dir Barbicane— No podem guardar amb nosaltres el cadàver d’aquest gos durant quaranta-vuit hores.

—No, sens dubte —va respondre Nicholl—, però les nostres lluernes estan fixades per frontisses. Es poden treure. Obrirem una de les dues i llançarem aquest cos a l’espai.

El president va reflexionar durant alguns instants i després va dir:

—Sí, caldrà procedir així, però prenent les precaucions més minucioses.

—Per què? —va preguntar Michel.

—Per dues raons que comprendràs de seguida —va respondre Barbicane—, La primera és relativa a l’aire contingut en el projectil i del qual s’ha de perdre el menys possible.

—Però ja el refarem, aquest aire!

—En part solament. Refem només l’oxigen, amic Michel, i amb aquest propòsit vigilem bé que l’aparell no forneixi aquest oxigen en quantitat desmesurada, car aquest excés produiria en nosaltres torbacions fisiològiques molt greus. Però, si refem l’oxigen, no refem pas el nitrogen, aquest vehicle que els pulmons no absorbeixen pas i que ha de romandre intacte. Ara: aquest nitrogen s’escaparia ràpidament per les lluernes obertes.

—Oh, el temps de llançar aquest pobre Satèl·lit! —va dir Michel.

—D’acord, però hem d’actuar ràpidament.

—I la segona raó? —va preguntar Michel.

—La segona raó és que no podem permetre que el fred exterior, que és excessiu, penetri dins el projectil, si no volem gelar-nos vius.

—Tanmateix, el Sol…

—El Sol escalfa el nostre projectil, que absorbeix els seus raigs, però no escalfa pas el buit en el qual flotem en aquest moment. On no hi ha aire, tampoc no hi ha calor ni llum difusa i, de la mateixa manera que tot és negre, fa fred allí on els raigs del Sol no arriben directament. Aquesta temperatura, doncs, és només la temperatura produïda per la radiació estel·lar, és a dir, la que arribaria al globus terraqüi si el Sol un dia s’apagués.

—Cosa que no cal témer —va respondre Nicholl.

—Qui sap? —va dir Michel Ardan—. D’altra banda, admetent que el Sol no s’apagui, no pot esdevenir-se que la Terra s’allunyi d’ell?

—Bé! —va fer Barbicane—. Heus aquí Michel amb les seves idees!

—Eh! —va continuar dient Michel—. No se sap que la Terra va travessar la cua d’un cometa el 1861? Per tant, suposem un cometa l’atracció del qual sigui superior a l’atracció solar: l’òrbita terrestre es corbarà vers l’astre errant i la Terra, esdevinguda el seu satèl·lit, serà arrossegada a una distància tal, que els raigs del Sol ja no tindran cap acció sobre la seva superfície.

—Això pot produir-se, en efecte —va respondre Barbicane—, però les conseqüències d’un desplaçament com aquest bé podrien no ser tan temibles com tu suposes.

—I per què?

—Perquè el fred i la calor s’equilibrarien encara sobre el nostre globus. S’ha calculat que, si la Terra hagués estat arrossegada pel cometa del 1861, no hauria sentit en la seva posició més allunyada del Sol una calor setze vegades superior a la que ens envia la Lluna, una calor que, concentrada al focus de les lents més fortes, no produeix cap efecte apreciable.

—I què? —va fer Michel.

—Espera una mica —va respondre Barbicane—. S’ha calculat també que en el seu periheli, en la seva posició més propera al Sol, la Terra hauria suportat una calor igual a vint-i-vuit mil vegades la de l’estiu. Però aquesta calor, capaç de vitrificar les matèries terrestres i de vaporitzar les aigües, hauria format un anell gruixut de núvols que hauria minorat aquesta temperatura excessiva. D’aquí provindria una compensació entre els freds de l’afeli i les calors del periheli, com també una mitjana probablement suportable.

—Però de quants graus s’estima la temperatura dels espais planetaris? —va preguntar Nicholl.

—Antigament —va respondre Barbicane— es creia que aquesta temperatura era excessivament baixa. Calculant el seu decreixement termomètric, s’arribà a xifrar-la de milions de graus sota zero. Però va ser Fourier,[22] un compatriota de Michel, un savi il·lustre de l’Acadèmia de Ciències de França, qui va portar aquests nombres a unes estimacions més exactes. Segons ell, la temperatura de l’espai no baixa pas per sota dels seixanta graus.

—Poquíssim! —va fer Michel.

—És més o menys —va respondre Barbicane— la temperatura que va ser observada a les regions polars, a l’illa Melville[23] o al fort Reliance, és a dir, aproximadament cinquanta-sis graus centígrads sota zero.

—Resta provar —va dir Nicholl— que Fourier no s’hagués equivocat en les seves avaluacions. Si no m’enganyo, un altre savi francès, el senyor Pouillet,[24] estima la temperatura de l’espai en cent seixanta graus sota zero. Això és el que nosaltres verificarem.

—No pas ara —va respondre Barbicane—, ja que els raigs solars, colpejant directament el nostre termòmetre, donarien, al contrari, una temperatura molt elevada. Però, quan hàgim arribat a la Lluna, durant les nits de quinze dies que cada una de les seves fases experimenta alternativament, tindrem el plaer de fer aquesta experiència, perquè el nostre satèl·lit es mou dins el buit.

—Però què s’entén per buit? —va preguntar Michel—. És el buit absolut?

—És el buit absolutament privat d’aire.

—I en el qual l’aire no és substituït per res?

—Sí. Per l’èter —va respondre Barbicane.

—Ah! I què és l’èter?

—L’èter, amic meu, és una aglomeració d’àtoms imponderables, que, en relació a les seves dimensions, tal com diuen les obres de física molecular, són tan lluny els uns dels altres com els cossos celestes ho són dins l’espai. La seva distància, tanmateix, és inferior a tres milionèsimes parts de mil·límetre. Són aquells àtoms que, pel seu moviment vibratori, produeixen la llum i la calor, fent per segon quatre-cents trenta trilions d’ondulacions i tenint només de quatre a sis deumil·lèsimes parts de mil·límetre d’amplitud.

—Milers de milions de milers de milions! —va exclamar Michel Ardan—, Això vol dir, doncs, que les han mesurades i comptades, aquestes oscil·lacions! Tot això, amic Barbicane, són xifres de savis que espanten l’ore-11a i no diuen res a l’esperit.

—Cal xifrar, tanmateix…



—No. És millor comparar. Un trilió no significa res. Un objecte de comparació ho diu tot. Exemple: quan tu m’hauràs repetit que el volum d’Urà és setanta-sis vegades més gran que el de la Terra, el volum de Saturn, nou-centes vegades més gran, el volum de Júpiter, mil tres-centes vegades més gran, el volum del Sol, un milió tres-centes vegades més gran, no hauré avançat gaire. Per això prefereixo, i de bon tros, aquelles velles comparacions del Double Liégeois, que us ho diu tot d’una manera nècia: el Sol és una carbassa de dos peus de diàmetre, Júpiter, una taronja, Saturn, un pom d’api, Neptú, una guinda, Urà, una cirera grossa, la Terra, un pèsol, Venus, un pèsol petit, Mart, un cap gran d’agulla, Mercuri, un gra de mostassa, i Juno, Ceres, Vesta i Pal·les, simples grans de sorra![25] Així se sap almenys a què cal atenir-se!

Després d’aquesta sortida de Michel Ardan contra els savis i els trilions que alineen sense parpellejar, va procedir-se a l’enterrament de Satèl·lit. Es tractava simplement de llançar-lo a l’espai, de la mateixa manera que els mariners llancen un cadàver al mar.

Però, tal com ho havia recomanat el president Barbicane, va ser necessari d’actuar amb rapidesa, a fi de perdre el menys temps possible d’aquell aire que la seva elasticitat hauria escampat ràpidament dins del buit. Els perns de la lluerna de la dreta, l’obertura de la qual mesurava aproximadament trenta centímetres, van ser trets amb cura, mentre que Michel, tot apesarat, es preparava a llançar el seu gos a l’espai. El vidre, maniobrat per una palanca poderosa que permetia de vèncer la pressió de l’aire interior sobre les parets del projectil, va girar ràpidament sobre les seves frontisses i Satèl·lit va ser projectat a l’exterior. D’aquesta manera van escapar-se a penes unes quantes molècules d’aire i l’operació va reeixir tant que, més tard, Barbicane no va témer desembarassar-se així de les deixalles inútils que els sobraven al vagó.





6

Preguntes i respostes


El 4 de desembre, els cronometres marcaven les cinc del matí terrestre, quan els viatgers van despertar-se, després de cinquanta hores de viatge. Quant al temps, només havien passat en cinc hores i quaranta minuts la meitat de la durada assignada a la seva estada dins del projectil; però, quant al trajecte, havien ja acomplert a la vora de set desenes parts de la travessia. Aquesta particularitat era deguda a la decreixença regular de la seva velocitat.

Quan van observar la Terra a través del vidre inferior, se’ls va aparèixer només com una taca fosca, apagada entremig dels raigs solars. Ja no hi havia creixent, ja no hi havia llum cendrosa. L’endemà, a mitjanit, la Terra havia de ser nova, en el moment precís en què la Lluna seria plena. Al damunt, l’astre de la nit s’acostava cada vegada més a la línia seguida pel projectil, a fi de trobar-se amb ell a l’hora indicada. Tot al voltant, la volta negra era constel·lada de punts brillants, que semblaven desplaçar-se amb lentitud. Però, a la distància considerable en què es trobaven, la seva grandària relativa no semblava pas haver-se modificat. El Sol i els estels apareixien exactament tal com es veuen des de la Terra. Quant a la Lluna, s’havia engrandit considerablement; però les ulleres de llarga vista dels viatgers, poc poderoses en suma, no permetien encara de fer observacions útils en la seva superfície ni de reconèixer-ne les disposicions topogràfiques o geològiques.

Per això, el temps s’escolava en converses interminables. Es xerrava sobretot de la Lluna. Cada un aportava el seu contingent de coneixements particulars. Barbicane i Nicholl, sempre seriosos, Michel Ardan, sempre fantasiós. El projectil, la seva situació, la seva direcció, els incidents que podien sobrevenir, les precaucions que necessitaria la seva caiguda sobre la Lluna, era la matèria inexhaurible de conjectures.

Precisament, tot desdejunant-se, una pregunta de Michel, relativa al projectil, provocà una resposta bastant curiosa de Barbicane i digna de ser reportada.

Michel va suposar que la bala s’aturava bruscament, quan encara estava animada per la seva formidable velocitat inicial, i va voler saber quines haurien estat les conseqüències d’aquesta aturada.

—Però no veig —va respondre Barbicane— com el projectil hauria pogut aturar-se.

—Suposem-ho —va respondre Michel.

—Una suposició irrealitzable —va replicar el pràctic Barbicane—, llevat que no li hagués mancat la força d’impulsió. Però aleshores, la seva velocitat hauria de-crescut a poc a poc i no s’hauria aturat pas bruscament.

—Admet que podria haver xocat contra un cos enmig de l’espai.

—Quin cos?

—Aquell bòlid enorme que vam trobar.

—Aleshores —va dir Nicholl—, el projectil hauria esclatat en mil trossos i nosaltres amb ell.

—Més que això —va respondre Barbicane—: ens hauríem cremat vius.

—Cremats! —va exclamar Michel—. Punyeta! Lamento que el cas no s’hagi presentat «per veure-ho».

—I ho hauries vist —va respondre Barbicane—. Ara se sap que la calor no és res més que una modificació del moviment. Quan s’escalfa aigua, és a dir, quan se li afegeix calor, això significa que es dóna moviment a les seves molècules.

—Mira per on! —va fer Michel—, Heus aquí una teoria enginyosa!

—I exacta, digne amic meu, ja que explica tots els fenòmens del calòric. La calor no és res més que un moviment molecular, una simple oscil·lació de les partícules d’un cos. Quan es posa el fre a un tren, el tren s’atura. Però què s’esdevé del moviment del qual estava animat? Es transforma en calor i el fre s’escalfa. Per què es greixa l’eix de les rodes? Per impedir que s’escalfi, atès que aquesta calor es convertiria en moviment perdut per transformació. Comprens?

—Sí, comprenc! —va respondre Michel—, Comprenc admirablement. Així, per exemple, quan he corregut durant molt temps i estic amarat de suor, quan suo gotes ben gruixudes, per què em veig forçat a aturar-me? Ben simplement, perquè el meu moviment s’ha transformat en calor!

Barbicane no va poder estar-se de somriure davant d’aquella sortida de Michel. Després, reprenent la seva teoria, va dir:

—Així, doncs, en el cas d’un xoc, al nostre projectil li hauria passat com a la bala que cau cremant després d’haver colpejat la placa de metall. És el seu moviment que ha canviat en calor. En conseqüència, afirmo que, si el nostre projectil hagués xocat contra el bòlid, la seva velocitat, bruscament anorreada, hauria determinat una calor capaç de volatilitzar-lo instantàniament.

—Aleshores —va preguntar Nicholl—, què passaria si la Terra s’aturés de sobte en el seu moviment de translació?

—La seva temperatura s’elevaria a tal punt —va respondre Barbicane—, que seria reduïda immediatament a vapors.

—Bé —va fer Michel—, heus aquí un mitjà d’acabar el món que simplificaria prou bé les coses.

—I si la Terra caigués sobre el Sol? —va dir Nicholl.

—Segons els càlculs —va respondre Barbicane—, aquesta caiguda desenvoluparia una calor igual a la calor produïda per mil sis-cents globus de carbó iguals en volum al globus terraqüi.

—Bon augment de temperatura per al Sol —replicà Michel Ardan—, del qual no es queixarien pas, sens dubte, els habitants d’Urà o de Neptú, car deuen morir-se de fred al seu planeta!

—Així, doncs, amics meus —va continuar dient Barbicane—, tot moviment bruscament aturat produeix calor. I aquesta teoria ha permès d’admetre que la calor del disc solar és alimentada per una pluja de bòlids que cau incessantment a la seva superfície. S’ha calculat fins i tot…

—Malfiem-nos-en —va murmurar Michel—; heus aquí les xifres que s’acosten!

—S’ha calculat fins i tot —va continuar dient impertorbablement Barbicane— que el xoc de cada bòlid contra el Sol deu produir una calor igual a la de quatre mil masses d’hulla d’un volum igual.

—I quina és la calor solar? —va preguntar Michel.

—Es igual a la que produiria la combustió d’una capa de carbó que envoltés el Sol amb una espessor de vint-i-set quilòmetres.

—I aquesta calor…?

—Seria capaç de fer bullir, per hora, dos bilions nou-cents milions de miriàmetres cúbics d’aigua.

—I no ens rosteix? —va preguntar Michel.

—No —va respondre Barbicane—, perquè l’atmosfera terrestre absorbeix les quatre desenes parts de la calor solar. D’altra banda, la quantitat de calor interceptada per la Terra és només de dues mil milionèsimes parts de la radiació total.

—Ja veig que tot està molt ben organitzat —replica Michel— i que aquesta atmosfera és una invenció útil, car no solament ens permet de respirar, sinó que també ens impedeix de ser cuits.

—Sí —va dir Nicholl—, i dissortadament no serà pas igual a la Lluna.

—Bah! —va fer Michel, sempre ple de confiança—. Si hi ha habitants, respiren. Si no n’hi ha, hi hauran deixat certament prou oxigen per a tres persones, encara que sigui només al fons dels avenes, on l’hagi acumulat la seva pesantor! En tot cas, no pujarem pas a les muntanyes! Això és tot!

I Michel, aixecant-se, va anar a observar el disc lunar que brillava amb una resplendor irresistible.

—Sapristi! —va dir—. Deu fer calor allí dalt!

—Sense comptar —va respondre Nicholl— que el dia hi dura tres-centes seixanta hores!

—En compensació —va dir Barbicane—, les nits hi tenen la mateixa durada i, com que la calor és restituïda per la radiació, la seva temperatura deu ser només igual a la dels espais planetaris.

—Bonic país! —va dir Michel—. No importa! Voldria ser-hi ja! Eh! Estimats camarades, serà bastant curiós de tenir la Terra per Lluna, de veure-la llevar-se a l’horitzó, de reconèixer-hi la configuració del seus continents, de dir: “Allò és Amèrica; allò és Europa», i seguir-la després quan se’n va a perdre’s enmig dels raigs del Sol! Per cert, Barbicane, hi ha eclipsis per als selenites?

—Sí, eclipsis de Sol —va respondre Barbicane—, quan els centres de tots tres astres es troben sobre la mateixa línia, essent la Terra enmig. Però són solament eclipsis anulars, durant els quals la Terra, projectada com una pantalla sobre el disc solar, en deixa percebre la part més gran.

—¿I per què —va preguntar Nicholl— no hi ha eclipsi total? ¿És que el con d’ombra projectada per la Terra no s’estén pas més enllà de la Lluna?

—Sí, si no es té en compte la refracció produïda per l’atmosfera terrestre. No, si es té en compte aquesta refracció. Així, sigui delta prima la paral·laxi horitzontal i p prima el semidiàmetre aparent…

—Uf! —va fer Michel—. La meitat de v sub zero al quadrat…! Parla per a tothom, home algebraic!

—Doncs bé, en llengua vulgar —va respondre Barbicane—: essent la distància mitjana de la Lluna a la Terra de seixanta radis terrestres, la longitud del con d’ombra, com a conseqüència de la refracció, es redueix a menys de quaranta-dos radis. En resulta, doncs, que en temps d’eclipsis la Lluna es troba més enllà del con d’ombra pura i que el Sol li envia no solament els raigs de les seves vores, sinó també els raigs del seu centre.

—Aleshores —va dir Michel en un to sorneguer—, ¿per què hi ha eclipsi, ja que no n’hi ha d’haver?

—Únicament perquè aquests raigs solars són afeblits per aquesta refracció i perquè l’atmosfera que travessen n’apaga el nombre més gran!

—Aquesta raó em satisfà —va respondre Michel—. D’altra banda, ja ho veurem bé quan hi serem. Però ara digues-me, Barbicane: creus que la Lluna és un antic cometa?

—Mira quina idea!

—Sí —va replicar Michel amb una amable fatuïtat—. Tinc algunes idees d’aquest tipus.

—Però no és pas de Michel, aquesta idea —va respondre Nicholl.

—Bé! Doncs, no sóc res més que un plagiari!

—Sens dubte —va respondre Nicholl—. Segons els testimonis dels antics, els arcadis pretenen que els seus avantpassats van habitar la Terra abans que la Lluna hagués esdevingut el seu satèl·lit. Partint d’aquest fet, alguns savis han vist en la Lluna un cometa, que la seva òrbita emmenà un dia tan a la vora de la Terra, que va ser retingut per l’atracció terrestre.

—I què hi ha de veritat en aquesta hipòtesi? —va preguntar Michel.

—No res —va respondre Barbicane—, i la prova n’és que la Lluna no ha conservat traça d’aquest embolcall gasós que acompanya sempre els cometes.

—Però —va continuar dient Nicholl— la Lluna, abans d’esdevenir el satèl·lit de la Terra, no hauria pogut, en el seu periheli, passar tan a la vora del Sol per deixar-hi per evaporació totes aquestes substàncies gasoses?

—Això pot ser, amic Nicholl, però no és probable.

—Per què?

—Perquè… Sincerament, no ho sé!

—Ah! Quants centenars de volums —va exclamar Michel— podrien fer-se amb tot el que no se sap!

—Per cert, quina hora és? —va preguntar Barbicane.

—Les tres —va respondre Nicholl.

—Com passa el temps —va dir Michel— en les converses entre savis com nosaltres! Decididament, sento que m’he instruït massa! Sento que esdevinc un pou!

Dient això, Michel va enfilar-se fins a la volta del projectil «per observar millor la Lluna», segons va dir. Durant aquell temps, els seus companys van observar l’espai a través del vidre inferior. No hi havia res de nou per assenyalar.

Quan Michel Ardan va tornar a baixar, va acostar-se a la lluerna lateral i, de sobte, va deixar escapar una exclamació de sorpresa.

—Què passa? —va preguntar Barbicane.

El president s’acostà al vidre i va percebre una mena de sac aplatat que flotava a l’exterior, a alguns metres del projectil. Aquell objecte semblava immòbil com la bala i, per consegüent, estava animat pel mateix moviment ascensional que ella.

—Què és aquella màquina que hi ha allí? —va preguntar Michel Ardan—. ¿És un d’aquells corpuscles de l’espai, que el nostre projectil reté en el seu radi d’atracció i que l’acompanyarà fins a la Lluna?

—El que em sorprèn —va respondre Nicholl— és que la pesantor específica d’aquest cos, que certament és molt inferior a la de la bala, li permeti de mantenir-se tan rigorosament al seu nivell!

—Nicholl —va respondre Barbicane després d’un moment de reflexió—, no sé pas què és aquest objecte, però sé perfectament perquè es manté de través respecte al projectil.

—I per què?

—Perquè flotem en el buit, estimat capità, i perquè en el buit els cossos cauen o es mouen (que és la mateixa cosa) amb una velocitat igual, sigui quina sigui la seva pesantor o la seva forma. És l’aire el que, per la seva resistència, crea diferències de pesos. Quan feu pneumàticament el buit en un tub, els objectes que hi llanceu, grans de pols o grans de plom, hi cauen amb la mateixa rapidesa. Aquí, en l’espai, mateixa causa i mateix efecte.

—Exacte! —va dir Nicholl—, I tot el que llançarem fora del projectil no cessarà d’acompanyar-lo en el seu viatge fins a la Lluna.

—Ah! Que en som, de bèsties! —va exclamar Michel.

—Per què, aquesta qualificació? —va preguntar Barbicane.

—Perquè hauríem d’haver omplert el projectil d’objectes útils: llibres, instruments, eines, etc. Ho hauríem llançat tot fora i ens hauria seguit al darrera! Però, ara que hi penso, per què no ens passegem fora com aquest bòlid? Per què no ens llancem a l’espai a través de la lluerna? Quin plaer seria sentir-se suspès així en l’èter, més sortós que l’ocell, que ha de batre sempre les ales per sostenir-se!



—D’acord —va dir Barbicane—, però com respirar?

—Maleït aire que manca d’una forma tan inoportuna!

—Amb tot, encara que no manqués, Michel, essent la teva densitat inferior a la del projectil, restaries ben aviat al darrera.

—Llavors es tracta d’un cercle viciós.

—El més viciós de tots.

—I cal restar empresonat en aquest vagó?

—Cal.

—Ah! —va exclamar Michel amb una veu formidable.

—Què et passa? —va preguntar Nicholl.

—Ja sé, ja endevino què és aquest presumpte bòlid! No és pas un asteroide el que ens acompanya! No és pas un tros de planeta.

—Què és, doncs? —va preguntar Barbicane.

—És el nostre gos infortunat! És el marit de Diana!

En efecte, aquell objecte deformat, incognoscible, reduït a no res, era el cadàver de Satèl·lit, aplatat com una cornamusa desinflada, i que pujava, pujava sempre!





7

Un moment d’ebrietat


Així, doncs, un fenomen curiós, però lògic, estrambòtic, però explicable, es produïa en aquelles condicions singulars. Tot objecte llançat fora del projectil havia de seguir la mateixa trajectòria i aturar-se només amb ell. Això va constituir el tema d’una conversa que ni tan sols al vespre no va poder acabar del tot. L’emoció de tots tres viatgers s’acreixia, d’altra banda, a mesura que s’acostava el terme del seu viatge. Esperaven l’imprevist, fenòmens nous, i res no els hauria sorprès en la disposició d’esperit en què es trobaven. La seva imaginació sobreexcitada davantejava aquell projectil, la velocitat del qual disminuïa notablement sense que en tinguessin la sensació. Però la Lluna s’engrandia als seus ulls i ja creien que els bastava estendre la mà per agafar-la.

L’endemà, 5 de novembre, tots tres eren dempeus des de les cinc del matí. Si els càlculs eren exactes, aquell havia de ser el darrer dia del seu viatge. Aquell mateix vespre, a mitjanit, al cap de divuit hores, en el moment precís de la Lluna plena, assolirien el seu disc resplendent. El minut següent veuria acabar-se aquell viatge, el més extraordinari dels temps antics i moderns. Per això, des del matí, a través de les lluernes argentados pels seus raigs, van saludar l’astre de la nit amb un hurra confiat i alegre.

La Lluna avançava majestuosament en el firmament estelat. Encara alguns graus i assoliria el punt precís de l’espai en el qual havia de produir-se el seu encontre amb el projectil. Segons les seves pròpies observacions, Barbicane calculà que s’hi acostarien pel seu hemisferi nord, allí on s’estenen planes immenses, allí on les muntanyes són rares. Una circumstància favorable, si l’atmosfera lunar, tal com es pensava, era emmagatzemada només a les fondàries.

—D’altra banda —va fer observar Michel Ardan—, una plana és més un lloc de desembarcament que una muntanya. Un selenita que fos dipositat a Europa sobre el cim del Montblanc, o en Àsia sobre el pic de l’Himalaia, no hi hauria arribat del tot!

—A més —va afegir el capità Nicholl—, sobre un terreny pla, el projectil romandrà immòbil des que l’haurà tocat. Sobre un pendent, al contrari, rodaria com una allau i, no essent pas esquirols, no en sortiríem pas sans i estalvis. Que tot s’esdevingui, doncs, de la manera millor!

En efecte, l’èxit de l’audaciosa temptativa no semblava ja dubtós. Tanmateix, una reflexió preocupava Barbicane; amb tot, no volent pas inquietar els seus dos companys, va guardar silenci sobre aquell tema.

Efectivament, la direcció del projectil cap a l’hemisferi nord de la Lluna provava que la seva trajectòria havia estat modificada lleugerament. El tret, matemàticament calculat, havia de portar la bala al centre mateix del disc lunar. Si no hi arribava, és que hi havia hagut una desviació. Què l’havia produïda? Barbicane no podia imaginar-ho, ni determinar la importància d’aquella desviació, ja que els punts de referència mancaven. Esperava, això no obstant, que no tindria cap més resultat que menar el projectil cap a la vora superior de la Lluna, una regió més propicia per a l’aterratge.

Sense comunicar, dones, les seves inquietuds als seus amics, Barbicane va acontentar-se d’observar freqüentment la Lluna, intentant de veure si la direcció del projectil es modificava o no, ja que la situació seria terrible si la bala, fallant el seu objectiu i essent emportada més enllà del disc, era llançada als espais interplanetaris.

En aquell moment, la Lluna, en lloc d’aparèixer plana com un disc, deixava sentir ja la seva convexitat. Si el Sol l’hagués colpejada obliquament amb els seus raigs, l’ombra produïda hauria fet valer les altes muntanyes, que s’haurien destacat netament. L’esguard hauria pogut enfonsar-se dins l’abisme obert dels cràters i seguir les ranures que fan zebrada en la immensitat de les planes. Però tot relleu es nivellava encara en una resplendor intensa. Amb prou feines es distingien aquelles taques llargues que donen a la Lluna l’aparença d’una cara humana.

—Sí, cara! —va dir Michel Ardan—, Però em sap greu per l’amable germana d’Apol·lo, perquè és una cara tacada de verola!

Tanmateix, els viatgers, tan a la vora del seu objectiu, no cessaven ja d’observar aquell món nou. La seva imaginació els passejava a través d’aquelles contrades desconegudes. Pujaven als pics elevats. Davallaven fins al fons d’amples circs. D’ací i d’allà, creien veure mars vastes a penes contingudes sota una atmosfera rarificada i cursos d’aigua que hi vessaven el tribut de les muntanyes. Abocats a l’abisme, esperaven sorprendre els sorolls d’aquell astre, eternament mut enmig de les solituds del buit.

Aquell darrer dia els deixà records palpitants. En van remarcar els mínims detalls. Una vaga inquietud s’apoderava d’ells a mesura que s’acostaven al terme. Aquella inquietud s’hauria redoblat encara si haguessin percebut com n’era, de moderada, la seva velocitat. Els hauria semblat ben insuficient per conduir-los fins a l’objectiu. Aleshores, el projectil gairebé ja no «pesava». El seu pes decreixia incessantment i havia d’anihilar-se enterament en aquella línia en què les atraccions lunar i terrestre, tot neutralitzant-se, provocarien uns efectes tan sorprenents.

Tanmateix, a despit de les seves preocupacions, Michel Ardan no oblidà pas de preparar l’àpat del matí amb la seva puntualitat habitual. Van menjar amb gran apetit. Res de més excel·lent que aquell brou obtingut per liqüefacció amb la calor del gas. Res de millor que aquelles carns en conserva. Alguns vasos de bon vi de França van coronar aquell àpat. I a propòsit d’això, Michel Ardan va fer observar que les vinyes lunars, escalfades per aquell sol ardent, havien de destil·lar els vins més generosos —si existien, tanmateix. En tot cas, el previsor francès havia tingut cura de no oblidar en el seu equipatge alguns ceps preciosos del Médoc i de la Costa d’Or,[26] amb els quals comptava d’una manera particular.

L’aparell Reiset i Regnault funcionava sempre amb una precisió extrema. L’aire es mantenia en un estat de puresa perfecta. Cap molècula d’àcid carbònic no resistia a la potassa i, quant a l’oxigen, segons que deia el capità Nicholl, «era certament de primera qualitat». El poc de vapor d’aigua contingut dins el projectil es barrejava amb aquell aire la sequedat del qual temperava, i quants apartaments de París, de Londres o de Nova York, quantes sales de teatre no es troben certament en unes condicions tan higièniques!

Però, per funcionar regularment, calia que aquell aparell fos mantingut en perfecte estat. Per això, cada matí, Michel visitava els reguladors d’escolament, comprovava les aixetes i regulava la calor del gas amb el piròmetre. Tot anava bé fins aleshores i els viatgers, imitant el digne J. T. Maston, van començar a engreixar-se de tal manera, que no se’ls hauria pogut reconèixer si el seu empresonament s’hagués prolongat durant alguns mesos. Es comportaven, en un mot, com es comporten els pollastres dins la gàbia: s’engreixaven.

Mirant a través de les lluernes, Barbicane va veure l’espectre del gos i els diversos objectes llançats fora del projectil, que l’acompanyaven obstinadament. Diana udolava malenconiosament en percebre les restes de Satèl·lit. Aquelles deixalles semblaven tan immòbils com si reposessin sobre un terreny sòlid.

—¿Sabeu, amics meus —va dir Michel Ardan— que, si un de nosaltres hagués sucumbit al contracop de la partença, hauríem tingut molta feina per enterrar-lo? Què dic, enterrar-lo? Per «eterar-lo», per tal com aquí l’èter reemplaça la Terra! Heus aquí un cadàver acusador que ens hauria seguit en l’espai com un remordiment!

—Hauria estat trist —va dir Nicholl.

—Ah! —va continuar dient Michel—, El que lamento és no poder fer un passeig per l’exterior. Quina voluptuositat flotar al bell mig d’aquest èter radiant, banyar-se, rebolcar-se en aquests raigs de sol tan purs! Si Barbicane hagués pensat si més no a proveir-se d’un aparell d’escafandre i d’una bomba d’aire, m’hauria aventurat a sortir fora, i hauria pres actituds de quimera i d’hipogrif[27] al cim del projectil.

—Sento dir-te, amic Michel —va respondre Barbicane—, que no hauries fet durant gaire temps l’hipogrif, perquè, malgrat el teu vestit d’escafandre, inflat sota l’expansió de l’aire contingut en tu mateix, hauries esclatat com un obús, o més aviat com un globus que s’eleva massa amunt en l’aire. Per tant, no lamentis res i no oblidis això: mentre flotem en el buit, cal prohibir-te tot passeig sentimental fora del projectil!

Michel Ardan es va deixar convèncer fins a un cert punt. Va concedir que la cosa era difícil, però no pas «impossible», un mot que no pronunciava mai.

La conversa va passar d’aquest tema a un altre i no va llanguir ni un sol instant. A tots tres amics, els semblava que en aquelles condicions les idees creixien al seu cervell com les fulles creixen amb les primeres calors de la primavera. Se sentien gerds i pletòrics.

Enmig de les preguntes i les respostes que van encreuar-se durant aquell matí, Nicholl va plantejar certa qüestió que no va trobar una solució immediata.

—Ah! —va dir—. Està molt bé anar a la Lluna, però com en tornarem?

Els seus dos interlocutors van esguardar-se amb un aire de sorpresa. S’hauria dit que aquella eventualitat es formulava per primera vegada davant d’ells.

—Què vols dir amb això, Nicholl? —preguntà greument Barbicane.

—Preguntar com s’ha de tornar d’un país —va afegir Michel— quan encara no s’hi ha arribat em sembla inoportú.

—No ho dic pas per recular —replicà Nicholl—, però torno a plantejar la qüestió i pregunto: com en tornarem, de la Lluna?

—No ho sé —va respondre Barbicane.

—Pel que fa a mi —va dir Michel—, si hagués sabut com tornar-ne, ja no hi hauria anat.

—Mira quina resposta! —va exclamar Nicholl.



—Aprovo les paraules de Michel —va dir Barbicane— i afegeixo que la qüestió no té cap interès actual. Més tard, quan judiquem convenient de tornar, ja ens ocuparem d’això. Si el Columbiad ja no és allí, el projectil hi serà sempre.

—Una ajuda magnífica! Una bala sense fusell!

—El fusell —va respondre Barbicane— pot fabricar-se. La pólvora es pot fer! Ni els metalls, ni el salnitre, ni el carbó no deuen faltar a les entranyes de la Lluna. D’altra banda, per tornar, només cal vèncer l’atracció lunar i basta d’anar fins a vuit mil llegües per tomar a caure sobre el globus terraqüi, simplement en virtut de les lleis de la pesantor.

—Prou, doncs! —va dir Michel animant-se—. Que no es parli més del retorn! Ja n’hem parlat massa. Quant a comunicar-se amb els nostres vells col·legues de la Terra, no serà pas difícil.

—I com?

—Mitjançant bòlids llançats pels volcans lunars.

—Ben trobat, Michel! —va respondre Barbicane en un to convençut—, Laplace va calcular que una força cinc vegades superior a la dels nostres canons bastaria per enviar un bòlid de la Lluna a la Terra. Ara: no hi ha cap volcà que no tingui un poder de propulsió superior.

—Hurra! —va exclamar Michel—. Heus aquí aquests bòlids, carters còmodes i que no costaran res! I com riurem de l’administració de correus! I ara que hi penso…

—Què penses?

—Una idea superba! ¿Per què no hem lligat un fil a la nostra bala? Hauríem intercanviat telegrames amb la Terra!

—Mil diables! —va respondre Nicholl— I el pes d’un fil d’una longitud de vuitanta-sis mil llegües, no el comptes per res?

—Per res! S’hauria triplicat la càrrega del Columbiad! Se l’hauria quadruplicada, quintuplicada! —va exclamar Michel, la paraula del qual anava prenent tons cada cop més violents.

—Només hi ha una petita objecció a fer al teu projecte —va respondre Barbicane—, i és que, durant el moviment de rotació del globus, el nostre fil s’hauria enrotllat al seu voltant com una cadena sobre un cabrestant i ens hauria tornat inevitablement a terra.

—Per les trenta-nou estrelles de la Unió! —va dir Michel—. Avui, doncs, només tinc idees impracticables! Unes idees dignes de J. T. Maston! Però, ara que hi penso, si no tornem a la Terra, J. T. Maston és capaç de venir a trobar-nos!

—Sí! Vindrà! —va replicar Barbicane— És un digne i coratjós camarada. D’altra banda, què hi ha de més fàcil? ¿No continua el Columbiad ensorrat en el sòl de Florida? ¿És que manquen cotó i àcid nítric per fabricar la piroxilina? ¿És que no tornarà a passar la Lluna pel zenit de Florida? ¿No tornarà a ocupar d’aquí a divuit anys exactament el mateix lloc que ocupa avui?

—Sí —va repetir Michel—, sí. Maston vindrà i, amb ell, els nostres amics Elphiston, Blomsberry i tots els membres del Gun-Club, i seran ben rebuts! I més tard s’establiran trens de projectils entre la Terra i la Lluna! Hurra per J. T. Maston!

És probable que, si l’honorable J. T. Maston no va sentir els hurres proferits en el seu honor, almenys li xiulessin les orelles. Què feia aleshores? Sens dubte, apostat a les muntanyes Rocalloses, a l’estació de Long’s-Peak, intentava descobrir la bala invisible que gravitava en l’espai. Si pensava en els seus companys, cal admetre que aquests no estaven pas en deute amb ell i que, sota la influència d’una exaltació singular, li consagraven els seus millors pensaments.

Però d’on venia aquella animació que s’engrandia visiblement entre els hostes del projectil? La seva sobrietat no podia posar-se en dubte. Aquell estrany eretisme del cervell, ¿calia atribuir-lo a les circumstàncies excepcionals en què es trobaven, a aquella proximitat a Lastre de la nit, del qual els separaven solament unes quantes hores, a alguna influència secreta de la Lluna que actuava sobre el sistema nerviós? Les seves cares s’enrogien com si haguessin estat exposades a la reverberació d’un forn; la seva respiració s’activava i els seus pulmons funcionaven com la manxa d’una forja; els seus ulls brillaven amb una flama extraordinària; la seva veu ressonava amb accents formidables; les seves paraules s’escapaven com un tap de xampany impulsat per l’àcid carbònic; els seus gestos esdevenien inquietants, perquè faltava espai per desenvolupar-los. I, detall remarcable, no s’adonaven pas d’aquesta tensió excessiva del seu esperit.

—Ara que no sé si tornarem de la Lluna —va dir Nicholl en un to breu—, vull saber què hi anem a fer.

—Què hi anem a fer? —va respondre Barbicane, colpejant el terra amb el peu com si hagués estat en una sala d’armes—. No ho sé pas!

—Tu no saps res! —va exclamar Michel fent un crit que va provocar dins el projectil un ressò ben sonor.

—No, ni tan sols en tinc cap dubte! —replicà Barbicane posant-se a l’uníson amb el seu interlocutor.

—Doncs bé, jo ho sé —va respondre Michel.

—Parla aleshores —va cridar Nicholl, que no podia contenir l’estrèpit de la seva veu.

—Parlaré si em convé —va exclamar Michel agafant violentament el braç del seu company.

—Cal que et convingui —va dir Barbicane, amb els ulls encesos i la mà amenaçadora—. Ets tu qui vas arrossegar-nos a aquest viatge formidable i volem saber per què!

—Sí! —va fer el capità—. Ara que no sé pas on vaig, vull saber per què hi vaig!

—Per què? —va exclamar Michel, fent un bot d’un metre d’alçada— Per què? Per prendre possessió de la Lluna en nom dels Estats Units! Per afegir un quarantè estat a la Unió! Per colonitzar les regions lunars, per cultivar-les, per poblar-les, per transportar-hi tots els prodigis de Fart, de la ciència i de la indústria! Per civilitzar els selenites, llevat que no siguin més civilitzats que nosaltres, i constituir-los en república, si no ho estan ja!

—I si no hi ha selenitas? —va respondre Nicholl, que sota l’imperi d’aquella inexplicable borratxera esdevenia molt contrariós.

—Qui diu que no hi ha selenites? —va preguntar Michel en un to amenaçador.

—Jo! —va cridar Nicholl.

—Capità —va dir Michel—, no repeteixis aquesta insolència o te l’enfonso dins la gorja passant per les dents!

Ambdós adversaris anaven a precipitar-se l’un contra l’altre i aquella discussió incoherent perillava de degenerar en batalla, quan Barbicane va intervenir fent un salt formidable.

—Atureu-vos, desgraciats! —va dir posant d’esquena els seus dos companys—. Si no hi ha selenites, passarem sense ells!

—Sí —va exclamar Michel, que no es captenia pas d’una manera diferent—, passarem sense ells. No ens fan gens de falta els selenites! A baix els selenites!

—Per a nosaltres el govern de la Lluna! —va dir Nicholl.

—Nosaltres tres constituirem la república!

—Jo seré el congrés —va cridar Michel.

—I jo el senat —va replicar Nicholl.

—I Barbicane serà el president —va dir udolant Michel.

—Cap president nomenat per la nació! —va respondre Barbicane.

—Doncs bé, un president nomenat pel congrés —va cridar Michel—, I, com que jo sóc el congrés, et nomeno per unanimitat!

—Hurra! Hurra! Hurra pel president Barbicane! —va dir cridant Nicholl.

—Hip! Hip! Hip! —vociferà Michel Ardan.

Després, el president i el senat van entonar amb una veu terrible el popular Yankee Doodle, mentre que el congrés feia ressonar els tons enèrgics de la Marseillaise.



Aleshores va començar un ball desenfrenat, amb gestos insensats, picaments de peus propis de bojos, tombarelles de clowns desossats. Diana, barrejant-se en aquella dansa, bordant al seu torn, va saltar fins a la volta del projectil. Es van sentir batees inexplicables d’ales, crits de gall d’una sonoritat estrambòtica. Van volar cinc o sis gallines, colpejant-se contra les parets com si haguessin estat rates-pinyades folles…

Després, tots tres companys de viatge, els pulmons dels quals van desorganitzar-se sota una influència incomprensible, més que borratxos, cremats per l’aire que incendiava el seu aparell respiratori, van caure sense moviment sobre el fons del projectil.





8

A setanta-vuit mil cent catorze llegües


Què havia passat? ¿D’on provenia la causa d’aquella borratxera singular les conseqüències de la qual podien ser desastroses? Michel va sofrir un simple atordiment que, sortosament, Nicholl va poder remeiar a temps.

Després d’un veritable desmai que durà uns quants minuts, el capità, recuperant el primer la consciència, va poder tornar a fer ús de les seves facultats intel·lectuals.

Encara que s’havia desdejunat dues hores abans, sentia una fam terrible que l’importunava com si fes uns quants dies que no hagués menjat. Tot en ell, estómac i cervell, estava sobreexcitar fins al punt més alt.

Va aixecar-se, doncs, i va reclamar de Michel una col·laboració suplementària. Però Michel, anorreat, no va respondre. Nicholl va voler aleshores preparar algunes tasses de te destinades a facilitar l’absorció d’una dotzena de sandwiches. Va ocupar-se en primer lloc de procurar-se foc i va fregar amb vivesa un llumí.

La seva sorpresa va ser enorme en veure com brillava el sofre amb un esclat extraordinari i gairebé inaguantable a la vista. Del bec del gas que va encendre va sortir una flama comparable als dolls de la llum elèctrica.



Una revelado va fer-se en l’esperit de Nicholl. Aquella intensitat de llum, les torbacions fisiològiques sobrevingudes en ell, la sobreexcitació de totes les seves facultats morals i passionals: ho va comprendre tot.

—L’oxigen! —va exclamar.

Abocant-se sobre l’aparell d’aire, va veure que l’aixeta deixava escapar a grans dolls aquell gas incolor, sense sabor, sense olor, eminentment vital, per bé que, en estat pur, produeix els desordres més greus en l’organisme. Per pur atordiment, Michel havia obert excessivament l’aixeta de l’aparell!

Nicholl va apressar-se a interrompre aquell escola-ment d’oxigen, de què estava saturada l’atmosfera i que hauria provocat la mort dels viatgers, no pas per asfíxia, sinó per combustió.

Al cap d’una hora, l’aire menys carregat va tornar els pulmons al seu funcionament normal. A poc a poc, tots tres amics van recuperar-se de la seva borratxera; però els va ser necessari dormir la mona del seu oxigen, igual que un borratxo dorm la del seu vi.

Quan Michel va saber quina part de responsabilitat havia estat seva en aquell incident, no es va mostrar pas desconcertat. Aquella ebrietat inesperada va trencar la monotonia del viatge. Sota la seva influència s’havien dit bastants bestieses, però tan aviat com van ser dites van ser oblidades també.

—A més —va afegir l’alegre francès—, no m’ha amoïnat pas haver tastat una mica d’aquest gas capitós. ¿Sabeu, amics meus, que podria fundar-se un establiment curiós, amb cabines d’oxigen, en el qual les persones amb un organisme afeblit podrien, durant algunes hores, viure una vida més activa? Suposeu unes reunions on l’aire fos saturat d’aquest fluid heroic, teatres en els quals l’administració el mantingués a grans dosis: quina passió en l’ànima dels actors i dels espectadors, quin foc, quin entusiasme! I si, en lloc d’una simple assemblea, es pogués saturar tot un poble, quina activitat en les seves funcions, quin suplement de vida rebria! D’una nació exhaurida, se’n tornaria a fer potser una nació gran i forta, i conec més d’un Estat de la nostra vella Europa que hauria de sotmetre’s al règim de l’oxigen, en interès de la seva salut!

Michel parlava i s’animava de tal manera, que gairebé feia pensar que l’aixeta estava encara massa oberta. Amb tot, amb una sola frase, Barbicane va reprimir el seu entusiasme.

—Tot això està molt bé, amic Michel —va dir—, però ja ens explicaràs d’on vénen aquestes gallines que s’han barrejat en el nostre concert.

—Aquestes gallines?

—Sí.

En efecte, mitja dotzena de gallines i un gall superb es passejaven d’una banda a l’altra, voletejant i escatainant.

—Ah, maldestres! —va exclamar Michel—. És l’oxigen el que les ha posades en estat de revolució!

—Però què vols fer amb aquestes gallines? —va preguntar Barbicane.

—Aclimatar-les a la Lluna, per Déu!

—Llavors per què les has amagades?

—Una farsa, digne president, una simple farsa que ha fracassat lamentablement! Volia deixar-les anar en el continent lunar sense dir-vos-en res! Eh! Quin esbalaïment tan gran hauria estat el vostre en veure aquests volàtils terrestres picotejant els camps de la Lluna!

—Ah, bergant! Bergant etern! —va respondre Barbicane—. No tens necessitat d’oxigen perquè se t’exalti el cap! Ets sempre el que nosaltres seríem sota la influència d’aquest gas! Estàs boig sempre!

—Eh! Qui et diu que aleshores no fórem savis? —va replicar Michel Ardan.

Després d’aquesta reflexió filosòfica, tots tres amics van reparar el desordre del projectil. Tant les gallines com el gall van ser reintegrats a la seva gàbia. Però, en procedir a fer aquesta operació, Barbicane i els seus dos companys van tenir la sensació molt remarcada d’un nou fenomen.

Des del moment en què havien abandonat la Terra, el seu propi pes, el de la bala i el dels objectes que contenia havien experimentat una disminució progressiva. Si no podien constatar aquesta pèrdua pel que feia al projectil, havia d’arribar un moment en què aquest efecte seria sensible per a si mateixos i tocant als utensilis o els instruments que feien servir.

No cal dir que una balança no hauria pas indicat aquesta pèrdua, perquè el pes destinat a pesar l’objecte hauria perdut precisament tant com el mateix objecte; però una balança de ressort, per exemple, la tensió de la qual és independent de l’atracció, hauria donat l’avaluació exacta d’aquella pèrdua.

Se sap que l’atracció, dita altrament la gravetat, és proporcional a les masses i en raó inversa al quadrat de les distàncies. D’aquí aquesta conseqüència: si la Terra hagués estat sola en l’espai, si els altres cossos celests haguessin estat anihilats de sobte, el projectil, segons la llei de Newton, hauria pesat menys com més s’hagués allunyat de la Terra, però sense perdre mai enterament el seu pes, ja que l’atracció terrestre s’hauria fet sentir sempre a no importa quina distància.

Però, en el cas actual, havia d’arribar un moment en què el projectil no estaria de cap manera sotmès a les lleis de la pesantor, fent abstracció dels altres cossos celests l’efecte dels quals podia considerar-se nul.

En efecte, la trajectòria del projectil es traçava entre la Terra i la Lluna. A mesura que s’allunyava de la Terra, l’atracció terrestre disminuïa en raó inversa al quadrat de les distàncies, però l’atracció lunar augmentava també en la mateixa proporció. Havia d’arribar, doncs, un punt en què, neutralitzant-se aquestes dues atraccions, la bala ja no pesaria. Si les masses de la Lluna i de la Terra haguessin estat iguals, aquest punt s’hauria trobat a una distància igual de tots dos astres. Però, tenint en compte la diferència de les masses, era fàcil de calcular que aquest punt estaria situat a les quaranta-set cinquanta-dosenes parts del viatge, o sigui, en xifres, a setanta-vuit mil cent catorze llegües de la Terra.

En aquell punt, un cos que no tingués cap principi de velocitat o de desplaçament en si mateix, romandria eternament immòbil, atret igualment per tots dos astres i sense que res no el sol·licités cap a l’un més que cap a l’altre.

Per consegüent, si la força d’impulsió havia estat calculada amb exactitud, el projectil havia d’assolir aquell punt amb una velocitat nul·la, havent perdut tot indici de pesantor, igual que tots els objectes que portava en ell.

Què passaria aleshores? Es presentaven tres hipòtesis.

O el projectil hauria conservat encara una certa velocitat i, ultrapassant el punt d’atracció igual, cauria sobre la Lluna en virtut de l’excés de l’atracció lunar sobre l’atracció terrestre.

O mancant-li la velocitat per assolir el punt d’atracció igual, tornaria a caure sobre la Terra en virtut de la superior atracció terrestre sobre l’atracció lunar.

O, en fi, animat d’una velocitat suficient per assolir el punt neutre, però insuficient per ultrapassar-lo, restaria eternament suspès en aquell lloc, com el suposat taüt de Mahoma, entre el zenit i el nadir.

Aquesta era la situació i Barbicane n’explicà clarament les conseqüències als seus companys de viatge. Això va interessar-los vivament. Ara: ¿com reconeixerien que el projectil havia assolit aquell punt neutre situat a setanta-vuit mil cent catorze llegües de la Terra?

Precisament quan ni ells ni els objectes continguts en el projectil no estarien ja de cap manera sotmesos a les lleis de la pesantor.

Fins aleshores, els viatgers, tot constatant que aquesta acció disminuïa cada vegada més, no havien reconegut encara la seva absència total. Però aquell dia, cap a les onze del matí, quan Nicholl va deixar anar de la mà un got, aquest got, en lloc de caure, va restar suspès enmig de l’aire.

—Ah! —va exclamar Michel Ardan—, Heus aquí una mica de física divertida!

I tot seguit, diversos objectes, armes, ampolles, abandonats a si mateixos, van mantenir-se enlaire com per miracle. La mateixa Diana, col·locada per Michel en l’espai, va reproduir, per bé que sense cap truc, la suspensió meravellosa operada pels Caston i els Robert-Houdin.[28] La gossa, d’altra banda, no semblava pas adonar-se que flotava enmig de l’aire.

Ells mateixos, sorpresos, estupefactes, a despit dels seus raonaments científics, sentien, aquells tres companys aventurers arrossegats al domini del que és meravellós, sentien que la pesantor mancava al seu cos. Els seus braços, quan els estenien, no intentaven ja abaixar-se. El seu cap vacil·lava sobre les espatlles. Els seus peus ja no es mantenien sobre el fons del projectil. Eren com persones borratxes a les quals falla l’estabilitat. La fantasia ha creat homes privats dels seus reflexos, d’altres privats de la seva ombra![29] Però allí la realitat, per la neutralitat de les forces atractives, feia homes en qui res ja no pesava, ni ells mateixos!

De sobte, Michel, agafant un cert impuls, va abandonar el terra i va restar suspès enmig de l’aire com el monjo de La cuina dels àngels de Murillo.[30]



Els seus dos amics s’hi van ajuntar en un instant i tots tres, al centre del projectil, van representar una ascensió meravellosa.

—Es creïble, això? És versemblant? És possible? —va exclamar Michel— No. I tanmateix és així! Ah, si Rafael ens hagués vist d’aquesta manera! Quina «assumpció» hauria representat sobre la tela!

—L’assumpció no pot durar gaire —va respondre Barbicane—. Si el projectil passa el punt neutre, l’atracció lunar ens portarà cap a la Lluna.

—Llavors els nostres peus reposaran sobre la volta del projectil —va respondre Michel.

—No —va dir Barbicane—, perquè el projectil, el centre de gravetat del qual és molt baix, tornarà a girar-se a poc a poc.

—Aleshores, tot el nostre equipatge serà capgirat de cap a peus, per usar una expressió exacta!

—Tranquil·litza!, Michel —va respondre Nicholl— No cal témer cap mena de capgirament, car l’evolució del projectil es farà només de forma insensible.

—En efecte —va continuar dient Barbicane—, i quan haurà travessat el punt d’atracció igual, el seu sòl, relativament més pesant, l’arrossegarà seguint una perpendicular a la Lluna. Però, perquè es produeixi aquest fenomen, cal que hàgim passat la línia neutra.

—Passar la línia neutra! —va exclamar Michel—, Aleshores fem com els mariners, que passen l’equador. Mullem el nostre pas!

Un moviment lleuger de costat va menar Michel cap a la paret enconxada. Allí va agafar una ampolla i vasos, els col·locà «en l’espai», davant dels seus companys, i, brindant alegrement, van saludar aquella línia amb un triple hurra.

Aquella influència de les dues atraccions durà a penes una hora. Els viatgers van sentir-se insensiblement emmenats cap al fons i Barbicane va creure observar que l’extrem cònic del projectil s’apartava una mica de la direcció normal cap a la Lluna. Per un moviment invers, el sòl s’hi acostava. L’atracció lunar, doncs, prevalia damunt l’atracció terrestre. Començava la caiguda cap a la Lluna, gairebé insensible encara; devia ser només d’un mil·límetre i un terç en el primer segon, és a dir, cinc-centes noranta mil·lèsimes de línia. Però a poc a poc la força atractiva s’acreixia; la caiguda seria més accentuada; el projectil, arrossegat pel sòl, presentaria el seu con superior a la Terra i cauria amb una velocitat creixent fins a la superfície del continent selenita. L’objectiu, doncs, seria assolit. En aquell moment res no podia impedir l’èxit de l’empresa, i Nicholl i Michel Ardan van compartir la joia de Barbicane.

Després van parlar de tots aquells fenòmens que els meravellaven l’un darrera l’altre. Sobretot, no n’acabaven de parlar mai, del tema d’aquella neutralització de les lleis de la pesantor. Michel Ardan, sempre entusiasta, va voler treure’n conseqüències que no eren sinó pura fantasia.

—Ah, dignes amics meus! —va exclamar—. Quin progrés, si hom pogués desembarrar-se així, a la Terra, d’aquesta pesantor, d’aquesta cadena que us deixa clavats! Seria el presoner esdevingut lliure! Cap fatiga, ni de braços ni de cames! I, si és veritat que per volar a la superfície de la Terra, per sostenir-se a l’aire pel simple funcionament dels músculs, caldria una força cent cinquanta vegades superior a la que posseïm, un simple acte de la voluntat, un caprici, ens transportaria a l’espai si no existís l’atracció.

—En efecte —va dir Nicholl rient—: si s’arribés a suprimir la pesantor com se suprimeix el dolor per l’anestèsia, heus aquí el que canviaria la cara de les societats modernes!

—Sí —va exclamar Michel, completament dominat pel seu tema—, destruïm la pesantor i s’hauran acabat totes les càrregues! De la mateixa manera s’hauran acabat les grues, els cries, els cabrestants, les manetes, com també d’altres ginys que no tindrien cap raó d’ésser!

—Ben dit —replicà Barbicane—; però, si res ja no pesava, res ja no es mantindria, ni tan sols el teu capell sobre el teu cap, digne Michel, com tampoc la teva casa, les pedres de la qual s’adhereixen només pel seu pes! Ja no hi hauria vaixells, l’estabilitat dels quals sobre les aigües és solament una conseqüència de la pesantor. Ni tan sòls no hi hauria oceà, les onades del qual ja no serien equilibrades per l’atracció terrestre. En fi, tampoc no hi hauria atmosfera, les molècules de la qual, en no ser ja retingudes, es dispersarien en l’espai!

—Això sí que és enutjós! —va replicar Michel—. No hi ha res com aquesta gent positivista per retornar-vos brutalment a la realitat!

—Però consola’t, Michel —va continuar dient Barbicane—, perquè, si bé no existeix cap astre del qual hagin estat esbandides les lleis de la pesantor, almenys en visitaràs un en el qual la pesantor és bastant menor que sobre la Terra.

—La Lluna?

—Sí, la Lluna, a la superfície de la qual els objectes pesen sis vegades menys que a la superfície de la Terra, un fenomen molt fàcil de constatar.

—I ens n’adonarem? —va preguntar Michel.

—Evidentment, perquè dos-cents quilograms només en pesen trenta a la superfície de la Lluna.

—I la nostra força muscular no hi disminuirà pas?

—De cap manera. En lloc d’elevar-te a un metre saltant, t’elevaràs a divuit peus d’alçada.

—Llavors serem Hèrcules a la Lluna! —va exclamar Michel.

—Més que això —va respondre Nicholl—, car, si la talla dels selenites és proporcional a la massa del seu globus, tot just si tindran un peu d’altura.

—Lil·liputencs! —replicà Michel—. Faré, doncs, el paper de Gulliver![31] Realitzarem la faula dels gegants! Heus aquí l’avantatge d’abandonar el propi planeta i recórrer el món solar!



—Un instant, Michel! —va respondre Barbicane— Si vols fer el paper de Gulliver, visita només els planetes inferiors, com ara Mercuri, Venus o Mart, la massa dels quals és una mica menor que la de la Terra. Però no t’aventuris pas pels grans planetes: Júpiter, Saturn, Urà, Neptú, perquè llavors els papers s’invertirien i series tu el lil·liputenc.

—I en el Sol?

—En el Sol, si la seva densitat és quatre vegades menor que la de la Terra, el seu volum és un milió tres-centes vint-i-quatre mil vegades més considerable i l’atracció vint-i-set vegades més gran que a la superfície del nostre globus. Guardada tota proporció, els habitants hi haurien de tenir una mitjana de dos-cents peus d’altura.

—Mil diables! —va exclamar Michel—. No seria jo res més que un pigmeu, un mirmidó![32]

—Gulliver entre els gegants —va dir Nicholl.

—Exactament! —va respondre Barbicane.

—I no seria pas inútil endur-se algunes peces d’artilleria per defensar-se.

—Bé —va replicar Barbicane—, Les teves bales no farien cap efecte en el Sol i tornarien a caure en terra, a una distància d’uns quants metres.

—Això sí que és fort!

—Però cert —va respondre Barbicane—. L’atracció és tan considerable en aquell astre enorme, que un objecte que pesés setanta quilograms a la Terra en pesaria mil nou-cents a la superfície del Sol. El teu barret, una desena de quilograms! El teu cigar, mitja lliura. En fi, si caiguessis en el continent solar, el teu pes seria tan gran —dos mil cinc-cents quilos aproximadament—, que no podries aixecar-te.

—Diable! —va fer Michel—, Caldria aleshores una petita grua portàtil! Doncs bé, amics meus, acontentem-nos ara com ara amb la Lluna. Allí, almenys, farem patxoca! Més tard, ja veurem si cal anar cap al Sol, on no es pot beure sense un cabrestant per aixecar el vas fins a la boca!





9

Conseqüències d’una desviació


Barbicane ja no tenia cap inquietud, si no pel que feia a l’èxit del viatge, almenys pel que feia a la força d’impulsió del projectil. La seva velocitat virtual l’arrossegava dellà la línia neutra. Per tant, no tornaria pas a la Terra. No s’immobilitzaria pas, en el punt d’atracció neutra. Una sola hipòtesi restava per realitzar-se: l’arribada de la bala al seu objectiu sota l’acció de l’atracció lunar.

En realitat, era una caiguda de vuit mil dues-centes noranta-sis llegües, en un astre, és veritat, on la gravetat ha de ser avaluada només en una sisena part de la gravetat terrestre. Es tractava, nogensmenys, d’una caiguda formidable i, contra la qual, havien de ser preses sense retard totes les precaucions.

Aquestes precaucions eren de dues menes: les unes havien d’esmorteir el cop al moment en què el projectil tocaria el sòl lunar; les altres havien de retardar la seva caiguda i, per consegüent, fer-la menys violenta.

Per esmorteir el cop era enutjós que Barbicane ja no pogués emprar els mitjans que havien atenuat tan útilment el xoc de la partença, és a dir, l’aigua emprada com a ressort i els envans rompents. Els envans existien encara; però mancava l’aigua, car no podia emprar-se la reserva per a aquest ús, una reserva preciosa per al cas en què, durant els primers dies al sòl lunar, manqués l’element líquid.

D’altra banda, aquesta reserva hauria estat molt insuficient per fer d’amortidor. La capa d’aigua emmagatzemada dins el projectil a la partença, i sobre la qual reposava el disc hermèticament tancat, no ocupava pas menys de tres peus d’alçada sobre una superfície de cinquanta-quatre peus quadrats. Mesurava, en volum, sis metres cúbics i, en pes, cinc mil set-cents cinquanta quilograms. Ara: els recipients no en contenien pas la cinquena part. Calia, doncs, renunciar a aquest mitjà tan poderós per esmorteir el xoc d’arribada.

Molt sortosament, Barbicane, no content d’emprar l’aigua, havia proveït el disc mòbil de topalls de ressort molt forts, destinats a minorar el xoc contra el sòl després de l’esberlament dels envans horitzontals. Aquests topalls continuaven existint; bastava reajustar-los i col·locar bé el disc mòbil. Totes aquestes peces, fàcils de manejar, ja que el seu pes era a penes sensible, podien tornar-se a muntar ràpidament.

Això va ser fet. Els diversos trossos van ser reajustats sense esforç. Simple feina de perns i de femelles de cargol. No mancaven pas els utensilis. Un cop reparat el disc, va reposar de seguida sobre els seus topalls d’acer, com una taula damunt les seves potes. La col·locació del disc tenia un inconvenient: el fet de restar cobert el disc inferior, per la qual cosa, als viatgers, els resultaria impossible d’observar la Lluna per aquella obertura quan l’aparell es precipités perpendicularment vers ella. Però havien de resignar-se. A més a més, per les obertures laterals podien examinar-se també, en gran part, les vastes regions lunars, igual que es veu la Terra des de la barqueta d’un globus aerostàtic.

La col·locació del disc va representar una hora de feina. Per això, eren més de les dotze quan van acabar aquells preparatius. Barbicane va fer noves observacions sobre la inclinació del projectil; però, amb gran disgust per la seva banda, aquest no s’havia girat prou per a una caiguda i semblava més aviat que seguia una corba paral·lela al disc lunar. L’astre de la nit brillava esplèndidament en l’espai, mentre que per la banda oposada l’astre del dia l’incendiava amb els seus focs.

La situació no deixava de ser alarmant.

—Hi arribarem? —va preguntar Nicholl.

—Procedim com si haguéssim d’arribar —va respondre Barbicane.

—Sou uns derrotistes —replicà Michel Ardan—, Hi arribarem i més de pressa del que voldríem.

Aquesta resposta va impulsar Barbicane a tornar a la seva feina preparatòria i va dedicar-se a col·locar bé els aparells necessaris per retardar la caiguda.

Ningú no haurà oblidat la baralla del meeting celebrat a Tampa-Town, a Florida, quan el capità Nicholl va presentar-se com a enemic de Barbicane i adversari de Michel Ardan. A les afirmacions del capità Nicholl, que s’entestava a sostenir que el projectil es destrossaria, Michel va respondre que retardaria la seva caiguda mitjançant coets disposats convenientment.

I, en efecte, era fàcil comprendre que, disparant coets de gran potència a la part exterior del fons del projectil, no podien sinó produir un moviment de retrocés que disminuís considerablement la seva velocitat. Aquests coets havien de cremar en el buit, però no els mancava oxigen, perquè ells mateixos havien de produir-lo com a volcans lunars, la deflagració dels quals mai no ha deixat de verificar-se a la Lluna per manca d’atmosfera.

Així, doncs, Barbicane s’havia proveït de coets d’aquesta mena tancats en petits canons d’acer en forma de rosca, que podien collar-se al fons del projectil; per la part interior, no sobresortien pas d’aquest fons; per l’exterior, sobresortien mig peu. Van col·locar-n’hi vint, i una obertura practicada al disc per a aquest efecte permetia encendre la metxa de la qual anava proveït cada un, produint-se així tot l’efecte per la part de fora. Les metxes inflamables s’havien col·locat per endavant dins cada canó, de manera molt forçada. Només restava, doncs, treure els obturadors metàl·lics ajustats al fons i reemplaçar-los per aquells canons que s’ajustaven rigorosament al seu lloc.

Aquest nou treball va ser acabat cap a les tres i, preses totes aquestes precaucions, es tractava només d’esperar.

Amb tot, el projectil s’acostava visiblement a la Lluna. Patia evidentment la seva influència en una certa proporció; però la seva pròpia velocitat l’arrossegava també seguint una línia obliqua. D’aquestes dues influències, la resultant n’era una línia que esdevindria potser una tangent. Però era cert que el projectil no queia pas normalment sobre la superfície de la Lluna, ja que la seva part inferior, per la mateixa raó del seu pes, hauria hagut d’haver-se girat envers ella.

Les inquietuds de Barbicane van redoblar-se en veure com la seva bala resistia a les influències de la gravitació. Ell, el savi, creia haver previst les tres hipòtesis possibles: el retorn a la Terra, l’arribada a la Lluna, l’estancament sobre la línia neutra! I heus aquí que una quarta hipòtesi, gran com totes les terrors de l’infinit, sorgia inopinadament. Per afrontar-la sense defallir, calia ser un savi resolut com Barbicane, un ésser flegmàtic com Nicholl, o un aventurer audaciós com Michel Ardan.

La conversació va tractar d’aquest tema. D’altres homes haurien considerat la qüestió des del punt de vista pràctic. S’haurien preguntat on els arrossegava el seu vagó-projectil. Ells, no. Van cercar la causa que havia hagut de produir aquell efecte.

—Així, doncs, hem descarrilat? —va dir Michel—. Però, per què?

—Temo —va respondre Nicholl— que, malgrat totes les precaucions que es van prendre, el Columbiad no hagués estat ben apuntat. Un error, per més petit que fos, havia de bastar per llançar-nos fora de l’atracció lunar.

—S’hauria, doncs, apuntat malament? —va preguntar Michel.

—No ho crec —va respondre Barbicane—, La perpendicular del canó era rigorosa i la seva direcció cap al zenit del lloc, incontestable. Per tant, passant la Lluna pel zenit, havíem d’assolir-la de ple. Hi ha una altra raó, però se m’escapa.

—No arribarem massa tard? —va preguntar Nicholl.

—Massa tard? —va fer Barbicane.

—Sí —va continuar dient Nicholl—, La nota de l’Observatori de Cambridge afirma que el trajecte ha d’acomplir-se en noranta-set hores, tretze minuts i vint segons. Això vol dir que, més aviat, la Lluna no serà pas encara al punt indicat i, més tard, ja no hi serà.

—D’acord —va respondre Barbicane—. Però vam partir el primer de desembre, a tres quarts, un minut i trenta-cinc segons de dotze del vespre, i hem d’arribar el 5, a mitjanit, en el moment precís en què la Lluna serà plena. Ara són dos quarts de quatre de la tarda, i vuit hores i mitja haurien de bastar-nos per arribar al nostre objectiu. Per què no hi arribem?

—No serà per un excés de velocitat? —va respondre Nicholl—, Ara sabem que la velocitat inicial va ser més gran del que se suposava.

—No! Cent vegades no! —replicà Barbicane—, Un excés de velocitat, si la direcció del projectil hagués estat bona, no ens hauria pas impedit d’assolir la Lluna. No! Hi ha hagut una desviació. Hem estat desviats.

—Per qui? Per què? —va preguntar Nicholl.

—No puc dir-ho —va respondre Barbicane.

—Doncs bé, Barbicane —va dir aleshores Michel—, ¿vols conèixer la meva opinió sobre aquest problema de saber d’on prové aquesta desviació?

—Parla.

—No donaria ni mig dòlar per saber-ho! Ens hem desviat: això és un fet. On anem, m’importa poc! Ja ho veurem. Que diable! Com que som arrossegats en l’espai, no hi ha dubte que acabarem caient en un centre qualsevol d’atracció!

Aquella indiferència de Michel Ardan no podia acontentar Barbicane. No era perquè l’inquietés el futur, sinó perquè volia saber a totes passades la raó per la qual s’havia desviat el seu projectil!

Tanmateix, la bala continuava desplaçant-se lateralment respecte a la Lluna i, amb ella, el seguici d’objectes llançats fora. Barbicane va poder constatar fins i tot, a través de punts de referència establerts sobre la Lluna, la distància de la qual era inferior a dues mil llegües, que la seva velocitat esdevenia uniforme. Era una nova prova que no hi havia caiguda. La força d’impulsió prevalia encara contra l’atracció lunar, però la trajectòria del projectil l’acostava certament al disc lunar i podia esperar-se que, a una distància més aproximada, l’acció de la gravetat predominaria i provocaria definitivament una caiguda.

Tots tres amics, com que no tenien res de millor que fer, van continuar les seves observacions. Amb tot, no podien determinar encara les disposicions topogràfiques del satèl·lit. Tots aquells relleus s’anivellaven sota la projecció dels raigs solars.

Van observar així pels vidres laterals fins a les vuit del vespre. La Lluna s’havia engrandit aleshores de tal manera als seus ulls, que tapava tota una meitat del firmament. El Sol, per un costat, l’astre de la nit, per l’altre, inundaven de llum el projectil.

En aquell moment, Barbicane va creure que podia estimar en set-centes llegües solament la distància que els separava del seu objectiu. La velocitat del projectil li va semblar que era de dos-cents metres per segon, o sigui cent setanta llegües per hora aproximadament. El fons de la bala tendia a girar-se cap a la Lluna sota la influència de la força centrípeta; però, com que la força centrífuga continuava predominant, esdevenia probable que la trajectòria rectilínia canviés en una corba qualsevol, la naturalesa de la qual no podia determinar-se.

Barbicane continuava cercant la solució del seu problema insoluble.

Les hores s’escolaven sense resultat. El projectil s’acostava visiblement a la Lluna, però era visible també que no l’assoliria pas. Quant a la distància més curta a què en passaria, seria la resultant de dues forces, l’atractiva i la repulsiva, que sol·licitaven el mòbil.

—Només demano una cosa —va dir Michel—: passar prou a la vora de la Lluna per penetrar-ne els secrets!

—Maleïda sigui, doncs, la causa —va exclamar Nicholl— que ha fet desviar el nostre projectil!

—Maleït sigui aleshores —va respondre Barbicane, com si el seu esperit hagués estat afectat de sobte per alguna cosa—, maleït sigui el bòlid amb el qual ens vam encreuar durant la ruta!

—Eh! —va fer Michel Ardan.

—Què voleu dir? —va dir cridant Nicholl.

—Vull dir —va respondre Barbicane en un to convençut—, vull dir que la nostra desviació ha estat deguda únicament a l’encontre amb aquell cos errant!

—Però si ni ens va fregar! —va fer Michel.

—No importa. La seva massa, comparada amb la del nostre projectil, era enorme i la seva atracció va bastar per influir sobre la nostra direcció.

—Per tan poc! —va exclamar Nicholl.

—Sí, Nicholl; però, per poc que fos —va respondre Barbicane—, en una distància de vuitanta-quatre mil llegües, no en calia més per deixar d’assolir la Lluna!





10

Els observadors de la Lluna


Barbicane havia trobat evidentment l’única raó plausible d’aquella desviació. Per petita que hagués estat, havia estat suficient per modificar la trajectòria del projectil. Era una fatalitat. Aquella temptativa audaciosa fracassava per una circumstància totalment fortuïta i, si no es produïen esdeveniments excepcionals, era impossible d’assolir ja el disc lunar. ¿Passarien prou a la vora per resoldre certs problemes de física o de geologia, insolubles fins aleshores? Aquella era l’única qüestió que preocupava els agosarats viatgers. Quant a la sort que els reservava el futur, no volien ni pensar-hi. Tanmateix, què seria d’ells enmig d’aquelles solituds infinites, ells a qui l’aire havia de mancar ben aviat? Al cap d’uns quants dies caurien asfixiats dins d’aquella bala que errava a la ventura. Però uns quants dies eren segles per a aquells intrèpids i van consagrar tots els seus moments a observar aquella Lluna que no esperaven ja assolir.



La distància que separava llavors el projectil del satèl·lit va ser estimada en dues-centes llegües aproximadament. En aquelles condicions, des del punt de vista de la visibilitat dels detalls del disc, els viatgers es trobaven més allunyats de la Lluna que no n’estan els habitants de la Terra, armats dels seus potents telescopis.

Se sap, en efecte, que l’instrument muntat per John Ross a Parsontown, l’engrandiment del qual és de sis mil cinc-centes vegades, acosta la Lluna a setze llegües; a més, amb el giny potent establert a Long’s-Peak, l’astre de la nit, engrandit quaranta-vuit mil vegades, era acostat a menys de dues llegües i els objectes de deu metres de diàmetre s’hi mostraven d’una manera prou distinta.

Així, doncs, en aquella distància, els detalls topogràfics de la Lluna, observats sense ullera de llarga vista, no estaven pas sensiblement determinats. L’ull copsava aquell vast contorn de les immenses depressions anomenades impròpiament «mars», però no era possible reconèixer-ne la naturalesa. El ressalt de les muntanyes desapareixia en la irradiació esplèndida que produïa la reflexió dels raigs solars. L’esguard, enlluernat com si fos abocat sobre un bany d’argent en fusió, s’apartava involuntàriament.

Tanmateix, la forma oblonga de l’astre es destacava ja. Apareixia com un ou gegantí l’extrem petit del qual estava girat cap a la Terra. En efecte, la Lluna, líquida o mal·leable durant els primers temps de la seva formació, figurava aleshores una esfera perfecta; però, arrossegada de seguida cap al centre d’atracció de la Terra, s’allargava sota la influència de la gravetat. En esdevenir satèl·lit, va perdre la puresa nativa de les seves formes: el seu centre de gravetat va avançar-se al centre de la figura i, d’aquesta disposició, alguns savis en van treure la conseqüència que l’aire i l’aigua haurien pogut refugiar-se en aquella superfície oposada de la Lluna que mai no es veu des de la Terra.

Aquella alteració de les formes primitives del satèl·lit va ser només sensible durant alguns instants. La distància del projectil respecte a la Lluna disminuïa molt ràpidament sota la seva velocitat considerablement inferior a la velocitat inicial, per bé que de vuit a nou vegades superior a les velocitats amb què són animats els ferrocarrils expressos. La direcció obliqua de la bala, per la mateixa raó de la seva obliqüitat, va permetre a Michel Ardan de tenir alguna esperança de xocar contra un punt qualsevol del disc lunar. No podia creure que no hi arribaria. No! No ho podia creure i ho repetia sovint. Però Barbicane, millor jutge, no cessava de respondre-li amb una lògica despietada:

—No, Michel, no. No podem assolir la Lluna si no és per una caiguda, i no caiem pas. La força centrípeta ens manté sota la influència lunar, però la força centrífuga ens n’allunya irresistiblement.

Això va ser dit en un to que va llevar a Michel Ardan les seves darreres esperances.

La porció de la Lluna a la qual s’acostava el projectil era l’hemisferi nord, aquell que els mapes selenogràfics situen a baix, perquè aquests mapes són traçats generalment d’acord amb la imatge fornida per les ulleres de llarga vista, i ja se sap que les ulleres de llarga vista inverteixen els objectes. Així era el Mappa selenographica de Beer i Moedler que consultava Barbicane. Aquell hemisferi septentrional presentava vastes planes, accidentades per muntanyes isolades.

A mitjanit, la Lluna va ser plena. En aquell moment precís, els viatgers haurien hagut de posar-hi el peu, si aquell bòlid malfadat no hagués desviat la seva direcció. L’astre arribava, doncs, en les condicions rigorosament determinades per l’Observatori de Cambridge. Es trobava matemàticament al seu perigeu i al zenit del paral·lel vint-i-vuitè. Un observador col·locat al fons del Columbiad, apuntat perpendicularment cap a l’horitzó, hauria enquadrat la Lluna a la boca del canó. Una línia recta, traçada seguint l’eix de la peça, hauria travessat en el seu centre l’astre de la nit.

És inútil de dir que, durant aquella nit del 5 al 6 de desembre, els viatgers no van dedicar ni un instant al repòs. Haurien pogut aclucar els ulls, tan a la vora d’aquell nou món? Totes les seves sensacions es concentraven en un sol pensament: veure! Essent representants de la Terra, de la humanitat passada i present que resumien en si mateixos, era a través dels seus ulls que la raça humana esguardava aquelles regions lunars i penetrava els secrets del seu satèl·lit! Una certa emoció els oprimia el cor i anaven silenciosament d’un vidre a l’altre.

Les seves observacions, reproduïdes per Barbicane, van ser rigorosament determinades. Per fer-les, tenien ulleres de llarga vista. Per controlar-les, tenien mapes.

El primer observador de la Lluna va ser Galileu. La seva insuficient ullera de llarga vista engrandia solament trenta vegades. Nogensmenys, en aquelles taques que sembren el disc lunar, «com els ulls que sembren la cua del gall dindi», va ser el primer a reconèixer muntanyes i va mesurar algunes altures a les quals va atribuir, exageradament, una elevació igual a la vintena part del diàmetre del disc, o sigui mil vuit-cents metres. Galileu no va traçar cap mapa de les seves observacions.

Al cap d’uns quants anys, un astrònom de Danzig, Hevelius —per procediments que només eren exactes dues vegades el mes, és a dir, en la primera i segona quadratures—, va reduir les altures de Galileu a només una vint-i-sisena part del diàmetre lunar. Una exageració a la inversa. Però és a aquest savi que es deu el primer mapa de la Lluna. Les taques clares i arrodonides hi formen muntanyes circulars, i les taques fosques indiquen mars vastes que en realitat només són planes. A aquelles muntanyes i a aquelles extensions d’aigua va donar denominacions terrestres. S’hi veuen figurar el Sinaí enmig d’una Aràbia, l’Etna al centre d’una Sicília, els Alps, els Apenins, els Carpats, després la Mediterrània, el Palus Meotide, el Pont Euxí,[33] la mar Càspia. Són uns noms mal aplicats, d’altra banda, ja que ni aquelles muntanyes ni aquells mars no recorden la configuració dels seus homònims del globus. A penes en aquella ampla taca blanca, unida al sud als més vastos continents i acabada en punta, es podria reconèixer la imatge invertida de la península índia, del golf de Bengala i de la Cotxinxina. Per això, aquests noms no van ser conservats. Un altre cartògraf, que coneixia millor el cor humà, va proposar una nova nomenclatura que la vanitat humana va apressar-se a adoptar.

Aquest observador va ser el pare Riccioli, contemporani d’Hevelius. Va traçar un mapa matusser i ple d’errors. Però a les muntanyes lunars va imposar el nom de grans homes de l’antiguitat i de savis de la seva època, un ús molt seguit des d’aleshores.

Un darrer mapa de la Lluna va ser dibuixat durant el segle xvii per Domenico Cassini, superior al de Riccioli per l’execució, per bé que inexacte quant a les mesures. Se’n van publicar diverses reduccions, però el seu coure, conservat durant molt temps a la Impremta reial, va ser venut a pes com a matèria que fa nosa.

La Hire,[34] un cèlebre matemàtic i dibuixant, va traçar un mapa de la Lluna, d’una altura de quatre metres, que mai no va ser gravat.

Després d’ell, un astrònom alemany, Tobías Mayer,[35] cap a mitjan segle xviii, va començar la publicació d’un magnífic mapa selenogràfic, segons les mesures lunars rigorosament verificades per ell; però la seva mort, esdevinguda el 1762, va impedir-li d’acabar aquell treball tan bo.

Vénen tot seguit Schroeter, de Lilienthal, que va esbossar nombrosos mapes de la Lluna, i més tard un tal Lorhmann, de Dresde, al qual es deu una planxa dividida en vint-i-cinc seccions, quatre de les quals van ser gravades.

Va ser l’any 1830 quan els senyors Beer i Moedler van compondre el seu cèlebre Mappa selenographica, tot seguint una projecció ortogràfica. Aquest mapa va reproduir exactament el disc lunar, tal com apareix; les configuracions de muntanyes i de planes, tot i així, només són exactes a la seva part central; per a tota la resta, les parts septentrionals o meridionals, orientals o occidentals, aquestes configuracions, donades en escorç, no poden comparar-se amb les del centre. Aquest mapa topogràfic, que fa noranta-cinc centímetres d’alt i està dividit en quatre parts, és l’obra mestra de la cartografia lunar.

Després d’aquests savis, se citen els relleus selenogràfics de l’astrònom alemany Julius Schmidt,[36] els treballs topogràfics del pare Secchi,[37] les proves magnífiques de l’afeccionat anglès Waren de la Rue i, finalment, un mapa sobre projecció ortogràfica dels senyors Lecouturier i Chapuis, bell model traçat el 1860, de dibuix molt net i d’una disposició molt clara.

Aquesta és la nomenclatura dels diversos mapes relatius al món lunar. Barbicane en posseïa dos: el dels senyors Beer i Moedler i el dels senyors Chapuis i Lecouturier. Havien de fer-li més fàcil el seu treball d’observador.

Quant als instruments d’òptica posats a la seva disposició, eren unes excel·lents ulleres de llarga vista marines, ideades especialment per a aquell viatge. Engrandien cent vegades els objectes. Haurien, doncs, aproximat la Lluna a la Terra a una distància inferior a mil llegües. Però aleshores, a una distància que cap a les tres de la matinada no ultrapassava pas cent vint quilòmetres i en un medi que no torbava cap atmosfera, aquells instruments havien d’acostar el nivell lunar a menys de mil cinc-cents metres.





11

Fantasia i realisme


—Ha vist vostè mai la Lluna? —va preguntar irònicament un professor a un dels seus alumnes.

—No, senyor —va replicar l’alumne més irònicament encara—, però he de dir que n’he sentit a parlar.

En cert sentit, la resposta plasent de l’alumne podria ser feta per la immensa majoria dels éssers sublunars. Quantes persones han sentit a parlar d’una ullera de llarga vista o d’un telescopi! Quantes persones no han examinat mai ni tan sols el mapa del seu satèl·lit!

En esguardar un mapamundi selenogràfic, una particularitat sobta de bell antuvi.

Contràriament a la disposició seguida per la Terra i Mart, els continents ocupen més particularment l’hemisferi sud del globus lunar. Aquests continents no presenten pas aquelles terminals tan netes i tan regulars que dibuixen l’Amèrica meridional, l’Àfrica i la península índia. Les seves costes anguloses, capricioses, profundament esmicolades, són riques en golfs i en penínsules. Recorden de bon grat tot l’embull de les illes de la Sonda,[38] on les terres són excessivament dividides. Si la navegació ha existit alguna vegada a la superfície de la Lluna, ha hagut de ser singularment difícil i perillosa, i cal plànyer els mariners i els hidrògrafs selenites; aquests, quan feien els plànols d’aquelles ribes turmentades, i aquells, quan anaven a parar a aquells atracadors perillosos.



S’observarà també que, sobre l’esferoide lunar, el pol Sud és molt més continental que el pol Nord. En aquest darrer existeix només un petit casquet de terres separades dels altres continents per mars vastes.[39] Cap al sud, els continents recobreixen gairebé tot l’hemisferi. És possible, doncs, que els selenites hagin plantat ja el pavelló sobre un dels seus pols, mentre que els Franklin, els Ross, els Kane, els Dumont d’Urville, els Lambert[40] no han pogut encara assolir aquell punt desconegut del globus terraqüi.

Quant a les illes, són nombroses a la superfície de la Lluna. Gairebé totes oblongues o circulars i com traçades amb compàs, semblen formar un vast arxipèlag, comparable a aquell grup encantador estès entre Grècia i l’Àsia Menor que la mitologia va animar antigament amb les seves llegendes més gracioses. Involuntàriament, els noms de Naxos, de Tènedos, de Milo, de Kàrpathos vénen a la memòria i hom cerca amb els ulls el vaixell d’Ulisses o el «clíper» dels Argonautes.[41] És almenys el que va reclamar Michel Ardan; era un arxipèlag grec el que veia sobre el mapa. Als ulls dels seus companys poc fantasiosos, l’aspecte de les seves costes recordava més aviat les terres partides de Nova Brunsvic i de Nova Escòcia,[42] i allí on el francès trobava la traça dels herois de la faula, aquells americans albiraven els punts favorables per a l’establiment de factories, en interès del comerç i de la indústria lunars.

Per acabar la descripció de la part continental de la Lluna, diguem alguns mots sobre la seva disposició orogràfica. S’hi distingeixen molt netament cadenes de muntanyes, muntanyes isolades, circs i ranures. Tot el relleu lunar està comprès en aquesta divisió. És extraordinàriament turmentat. És una Suïssa immensa, una Noruega contínua on l’acció plutònica[43] ho ha fet tot. Aquesta superfície, tan profundament ribotejada, és el resultat de contraccions successives de l’escorça, a l’època en què Lastre estava en fase de formació. El disc lunar, doncs, és propici a l’estudi dels grans fenòmens geològics. Segons l’observació d’alguns astrònoms, la seva superfície, malgrat que és més vella que la superfície de la Terra, ha romàs més nova. Allí no hi ha pas aigües que amb la seva acció creixent deteriorin el relleu primitiu produint una mena d’anivellament general; no hi ha pas aire la influència del qual, amb el seu efecte de descomposició, modifiqui els perfils orogràfics. A la Lluna, l’acció plutònica, no alterada per les forces neptúniques,[44] conserva tota la seva puresa original. És la Terra, tal com hauria estat abans que les marees i els corrents l’haguessin empastat amb capes sedimentàries.

Després d’haver errat per aquells vastos continents, l’esguard és atret per les mars, més vastes encara. No solament la seva conformació, la seva situació, el seu aspecte recorden el dels oceans terrestres, sinó que també, igual que a la Terra, aquests mars ocupen la part més gran del globus. I, tanmateix, no són pas espais líquids, sinó planes la naturalesa de les quals els viatgers esperaven poder determinar aviat.

Els astrònoms, cal admetre-ho, van adornar aquelles suposades mars amb noms si més no estrafolaris, que la ciència ha respectat fins avui. Michel Ardan va tenir raó quan va comparar aquell mapamundi a un «mapa de la tendresa», traçat per una Scudéry o un Cyrano de Bergerac.[45]

—Només que —va afegir— ja no és el mapa del sentiment, com al segle xviii, sinó que és el mapa de la vida, molt netament partit en dues parts: l’una, masculina, l’altra, femenina. Per als homes, l’hemisferi de l’esquerra. Per a les dones, l’hemisferi de la dreta!

I tot parlant així, Michel feia que els seus companys prosaics s’arronsessin d’espatlles. Barbicane i Nicholl consideraven el mapa lunar des d’un punt de vista totalment diferent al del seu amic fantasiós. El seu amic fantasiós, tanmateix, tenia si més no una mica de raó. Jutgeu vosaltres mateixos.

En aquell hemisferi de l’esquerra s’estén la «mar de les Nuvolades», a on va a ofegar-se sovint la raó humana. No pas lluny apareix «la mar de les Pluges», alimentada per tots els tràfecs de l’existència. A la vora s’encreua «la mar de les Tempestes», on l’home lluita sense aturador contra les seves passions, massa sovint victorioses. Després, exhaurit per les decepcions, les traïcions, les infidelitats i tot el seguici de misèries terrestres, ¿què troba al terme de la seva cursa? Aquella vasta «mar dels Humors» a penes endolcida per algunes gotes de les aigües del «golf de la Rosada»! Nuvolades, pluges, tempestes, humors: ¿conté la vida de l’home alguna altra cosa? No es resumeix en aquests quatre mots?

L’hemisferi de la dreta, «dedicat a les dames», conté mars més petites, els noms significatius de les quals comporten tots els incidents d’una existència femenina. És la «mar de la Serenitat», sobre la qual s’aboca la noia, i «el llac dels Somnis», que li reflecteix un futur somrient! És «la mar del Néctar», amb les seves onades de tendresa i les seves brises d’amor! És la «mar de la Fecunditat», és «la mar de les Crisis», després «la mar dels Vapors», les dimensions de la qual són potser massa reduïdes, i finalment aquella vasta «mar de la Tranquil·litat», en la qual són absorbides totes les falses passions, tots els somnis inútils, tots els desigs insatisfets, i les aigües de la qual es vessen plàcidament en «el llac de la Mort»!

Quina successió tan estranya de noms! Quina divisió tan singular d’aquells dos hemisferis de la Lluna, units l’un a l’altre com l’home i la dona, i formant aquesta esfera de vida arrossegada en l’espai! I el fantasiós Michel, ¿no tenia raó d’interpretar així aquella fantasia dels astrònoms antics?

Però, mentre la seva imaginació recorria així «les mars», els seus companys seriosos consideraven més geogràficament les coses. Aprenien de memòria aquell món nou. En mesuraven els angles i els diàmetres.

Per a Barbicane i Nicholl, la «mar de les Nuvolades» era una immensa depressió de terreny, sembrada per algunes muntanyes circulars, i cobrint una gran porció de la part occidental de l’hemisferi sud; ocupava cent vuitanta-quatre mil vuit-centes llegües quadrades, i el seu centre es trobava a 15° de latitud sud i 20° de longitud oest. L’oceà de les Tempestes, Oceanus Procellarum, la plana més vasta del disc lunar, abraçava una superfície de tres-centes vint-i-vuit mil tres-centes llegües quadrades, i el seu centre era a 10° de latitud nord i 45° de longitud est. Del seu si emergien les admirables muntanyes radiants de Kepler i d’Aristarc.[46]

Més al nord i separada de la mar de les Nuvolades per altes cadenes, s’estenia la mar de les Pluges, Mare Imbrium, que tenia el seu punt central a 35° de latitud septentrional i 20° de longitud oriental; era de forma més o menys circular i recobria un espai de cent noranta-tres mil llegües. No pas lluny, la mar dels Humors, Mare Humorum, petit estany de quaranta-quatre mil dues-centes llegües quadrades solament, estava situada a 25° de latitud sud i 40° de longitud est. Finalment, tres golfs es dibuixaven encara sobre el litoral d’aquell hemisferi: el golf Tòrrid, el golf de la Rosada i el golf dels Lliris, petites planes tancades entre altes cadenes de muntanyes.

L’hemisferi «femení», naturalment més capriciós, es distingia per unes mars més petites i més nombroses. Eren, cap al nord, la mar del Fred, Mare Frigoris, a 55° de latitud nord i 0° de longitud, amb una superfície de setanta-sis mil llegües quadrades, que confinava amb el llac de la Mort i amb el llac dels Somnis; la mar de la Serenitat, Mare Serenitatis, a 25° de latitud nord i 20° de longitud oest, que comprenia una superfície de vuitanta-sis mil llegües quadrades; la mar de les Crisis, Mare Crisium, ben delimitada, molt rodona, que abraçava, a 17° de latitud nord i 55° de longitud oest, una superfície de quaranta mil llegües, veritable mar Càspia enfonsada en un cinturó de muntanyes. Després, a l’equador, a 5° de latitud nord i 25° de longitud oest, apareixia la mar de la Tranquil·litat, Mare Tranquilitatis, que ocupava cent vint-i-una mil cinc-centes nou llegües quadrades; aquesta mar comunicava al sud amb la mar del Néctar, Mare Nectaris, una extensió de vint-i-vuit mil vuit-centes llegües quadrades, a 15° de latitud sud i 35° de longitud oest, i a l’est amb la mar de la Fecunditat, Mare Fecunditatis, la més vasta d’aquest hemisferi, que ocupa dues-centes dinou mil tres-centes llegües quadrades, a 3° de latitud sud i 50° de longitud oest. Finalment, enterament al nord i enterament al sud, dues mars es distingien encara: la mar de Humboldt,[47] Mare Humboldtianum, d’una superfície de sis mil cinc-centes llegües quadrades, i la mar Austral, Mare Australe, sobre una superfície de vint-i-sis milles.



Al centre del disc lunar, a cavall de l’equador i sobre el meridià zero, s’obria el golf del Centre, Sinus Medii, una mena de traç d’unió entre ambdós hemisferis.

Així es descomponia als ulls de Nicholl i de Barbicane la superfície sempre visible del satèl·lit de la Terra. Quan van sumar aquelles diverses mesures, van trobar que la superfície d’aquell hemisferi era de quatre milions set-centes trenta-vuit mil cent seixanta llegues quadrades, tres milions tres-centes disset mil sis-centes llegues de les quals corresponien als volcans, les cadenes de muntanyes, els circs, les illes, en un mot, tot el que semblava formar la part sòlida de la Lluna, i un milió quatre-centes deu mil quatre-centes llegües corresponien als mars, els llacs, els maresmes: tot allò que semblava formar-ne la part líquida. Cosa que, d’altra banda, deixava perfectament indiferent al digne Michel.

Aquell hemisferi, com es veu, és tretze vegades i mitja més petit que l’hemisferi terrestre. Tanmateix, els selenògrafs hi han comptat ja més de cinquanta mil cràters. És, doncs, una superfície inflada, esquerdada, una veritable escumadora, digna de la poc poètica qualificació que li han donat els anglesos: green cheese, és a dir, «formatge verd».

Michel Ardan va fer un bot quan Barbicane va pronunciar aquell nom ofensiu.

—Heus aquí —va exclamar— com els anglosaxons, al segle xix, tracten la bella Diana, la rossa Febe, l’amable Isis, l’encantadora Astarté, la reina de la nit, la filla de Latona i de Júpiter, la jove germana del radiant Apol·lo!





12

Detalls orogràfics


La direcció seguida pel projectil, tal com ja s’ha fet observar, l’arrossegava cap a l’hemisferi septentrional de la Lluna. Els viatgers eren lluny d’aquell punt central contra el qual haurien d’haver xocat si la seva trajectòria no hagués sofert una desviació irremeiable.

Eren dos quarts d’una de la nit. Barbicane estimà aleshores la seva distància en mil quatre-cents quilòmetres, distància una mica superior a la longitud del radi lunar i que havia de disminuir a mesura que avancés cap al pol nord. El projectil es trobava aleshores, no pas a l’altura de l’equador, sinó a l’alçada del desè paral·lel, i des d’aquella latitud, acuradament establerta en el mapa, fins al pol, Barbicane i els seus dos companys van poder observar la Lluna en les millors condicions.

En efecte, per l’ús de les ulleres de llarga vista, aquella distància de mil quatre-cents quilòmetres era reduïda a catorze, o sigui tres llegües i mitja. El telescopi de les muntanyes Rocalloses acostava més la Lluna, però l’atmosfera terrestre minvava singularment la seva potència òptica. Per això, Barbicane, apostat al seu projectil, amb la seva ullera de llarga vista als ulls, percebia alguns detalls inassolibles per als observadors de la Terra.

—Amics meus —va dir aleshores el president amb una veu greu—, no sé on anem, no sé si tornarem a veure mai més el globus terraqüi. Nogensmenys, procedim com si aquests treballs haguessin de servir un dia per als nostres semblants. Tinguem l’esperit lliure de tota preocupació. Som astrònoms. Aquesta bala és un despatx de l’Observatori de Cambridge, transportat a l’espai. Observem.

Dit això, el treball va començar amb una precisió extrema i va reproduir fidelment els diversos aspectes de la Lluna a les distàncies variables que el projectil va anar ocupant en relació amb aquell astre.

Al mateix temps que la bala es trobava a l’altura del desè paral·lel nord, semblava seguir rigorosament el grau vintè de longitud est.

Cal fer aquí una remarca important en el tema del mapa que servia per a les observacions. Als mapes selenogràfics en els quals, per raó de la inversió dels objectes produïda per les ulleres de llarga vista, el sud és a dalt i el nord a baix, semblaria natural que, com a conseqüència d’aquesta inversió, l’est estigués situat a l’esquerra i l’oest a la dreta. Tanmateix, no és pas així. Si el mapa estigués girat i presentés la Lluna tal com s’ofereix a l’esguard, l’est seria a l’esquerra i l’oest a la dreta, contràriament al que existeix als mapes terrestres. Heus aquí la raó d’aquesta anomalia. Els observadors situats en l’hemisferi boreal, a Europa, si es vol, perceben la Lluna al sud en relació amb ells. Quan l’observen, giren l’esquena al nord, una posició inversa a la que ocupen quan miren un mapa terrestre. Com que giren l’esquena cap al nord, l’est es troba a la seva esquerra i l’oest a la seva dreta. Per als observadors situats a l’hemisferi austral, a la Patagònia, per exemple, l’oest de la Lluna seria perfectament a la seva esquerra i l’est a la seva dreta, per tal com el migdia és darrera d’ells.

Aquesta és la raó de la inversió aparent d’ambdós punts cardinals i cal tenir-la en compte per seguir les observacions del president Barbicane.

Ajudats pel Mappa selenographica de Beer i Moedler, els viatgers van poder, sense dubtar, reconèixer la porció del disc enquadrat dins el camp de la seva ullera de llarga vista.

—Què veiem en aquest moment? —va preguntar Michel.

—La part superior de la mar de les Nuvolades —va respondre Barbicane—. Som massa lluny per reconèixer-ne la naturalesa. Són compostes aquestes planes de sorres àrides, tal com ho van pretendre els primers astrònoms? Si són boscos immensos, segons l’opinió del senyor Waren de la Rue, que atribueix a la Lluna una atmosfera molt baixa, per bé que molt densa, és el que sabrem més tard. No afirmem res abans de tenir dret d’afirmar-ho.

Aquesta mar de les Nuvolades és bastant dubtosament delimitada als mapes. Se suposa que aquesta vasta plana és sembrada de blocs de lava vomitats pels volcans veïns de la seva part dreta: Ptolemeu, Purbach, Azarquiel.[48]Però el projectil avançava i s’acostava sensiblement, i aviat van aparèixer els cims que tanquen aquell mar en el seu límit septentrional. Davant es dreçava una muntanya radiant de tota bellesa, el cim de la qual semblava perdut en una erupció de raigs solars.

—Quin mont és? —va preguntar Michel.

—Copèrnic —va respondre Barbicane.

—Mirem, doncs, Copèrnic.

Aquest mont, situat a 9° de latitud nord i 20° de longitud est, s’eleva a una altura de tres mil quatre-cents trenta-vuit metres per damunt del nivell de la superfície de la Lluna. És molt visible des de la Terra i els astrònoms poden estudiar-lo perfectament, sobretot durant la fase compresa entre el darrer quart i la Lluna nova, perquè aleshores les ombres es projecten extensament des de l’est cap a l’oest i permeten de mesurar les seves altures.

Aquest mont Copèrnic forma el sistema radiant més important del disc després del mont Tycho, situat a l’hemisferi meridional. S’eleva isoladament, com un far gegantí, sobre aquella porció de la mar de les Nuvolades que confina amb la mar de les Tempestes, i il·lumina sota la seva irradiació esplèndida dos oceans a la vegada. Era un espectacle sense parió el d’aquelles llargues traces lluminoses, tan resplendents a la Lluna plena i que, ultrapassant al nord les cadenes limítrofes, van a apagar-se fins a la mar de les Pluges. A la una del matí terrestre, el projectil, com un globus aerostàtic arrossegat en l’espai, dominava aquella muntanya superba.

Barbicane en va poder reconèixer exactament els trets principals. El mont Copèrnic està comprès dins la sèrie de les muntanyes anulars de primer ordre, en la secció dels grans circs. Igual que Kepler i Aristarc, que dominen l’oceà de les Tempestes, va aparèixer alguna vegada com un punt brillant a través de la llum cendrosa i va ser pres per un volcà en activitat. Però és només un volcà apagat, igual que tots els volcans d’aquesta cara de la Lluna. La seva circumval·lació presentava un diàmetre de vint-i-dues llegües aproximadament. La ullera de llarga vista hi descobria les traces d’estratificacions produïdes per les erupcions successives i els voltants semblaven sembrats de residus volcànics alguns dels quals es veien encara a l’interior del cràter.

—Hi ha —va dir Barbicane— diverses menes de circs a la superfície de la Lluna i és fàcil de veure que el mont Copèrnic pertany al gènere irradiant. Si estiguéssim més a prop, percebríem els cons que l’ericen a l’interior i que van ser antigament sengles boques ignívomes.[49] Una disposició curiosa i sense excepció en tot el disc lunar és que la superfície interior d’aquests circs és notablement més baixa que la plana exterior, contràriament a la forma que presenten els cràters terrestres. Se’n segueix, doncs, que la curvatura general del fons d’aquests circs dóna una esfera d’un diàmetre inferior al de la Lluna.

—I per què aquesta disposició especial? —va preguntar Nicholl.

—No ho sé —va respondre Barbicane.

—Quina irradiació tan esplèndida! —va remarcar Michel— M’imagino difícilment que es pugui veure un espectacle més bell!

—Què diràs, doncs —va replicar Barbicane—, si l’atzar del nostre viatge ens arrossega cap a l’hemisferi meridional?

—Doncs bé, diré que encara és més bell! —va respondre Michel Ardan.

En aquell moment, el projectil dominava el circ perpendicularment. La circumval·lació del mont Copèrnic formava un cercle gairebé perfecte i les seves muralles molt escarpades es destacaven netament. Es distingia fins i tot un doble circuit anular. Al voltant s’estenia una plana grisosa, d’aspecte salvatge, sobre la qual els relleus, de color groc, es destacaven. Al fons del circ, com tancats dins un petit cofre de joies, van guspirejar un instant dos o tres cons eruptius, semblants a enormes gemmes enlluernadores. Cap al nord, les muralles s’abaixaven per una depressió que probablement hauria donat accés a l’interior del cràter.

Passant per damunt de la plana circumdant, Barbicane va poder observar un gran nombre de muntanyes poc importants i, entre d’altres, una petita muntanya circular anomenada Gay-Lussac,[50] l’amplada de la qual mesura vint-i-tres quilòmetres. Cap al sud, la plana es mostrava molt llisa, sense cap protuberància, sense cap ressalt del sòl. Cap al nord, al contrari, fins a l’indret on confinava amb l’oceà de les Tempestes, era com una superfície líquida, agitada per un huracà, els pics i les inflors del qual presentaven una successió d’onades coagulades de sobte. Sobre tot aquell conjunt i en totes direccions corrien les traces lluminoses que convergien al cim del mont Copèrnic. Algunes oferien una amplada d’uns trenta quilòmetres sobre una longitud inavaluable.

Els viatgers discutien sobre l’origen d’aquells raigs estranys i, igual que els observadors terrestres, no podien determinar-ne la naturalesa.

—Però per què —va preguntar Nicholl— aquests raigs no han de ser simplement contraforts de muntanyes que reflecteixen més vivament la llum del Sol?

—No —va respondre Barbicane—; si fos així, en certes condicions de la Lluna, aquestes arestes projectarien ombres. Bé, doncs, no en projecten pas.

En efecte, aquests raigs només apareixen a l’època en la qual l’astre del dia se situa en oposició amb la Lluna i desapareixen des que els seus raigs esdevenen oblics.

—Però què s’ha imaginat per explicar aquestes traces de llums —va preguntar Michel—, car no puc creure que els savis es quedin mai curts d’explicacions?

—Sí —va respondre Barbicane—; Herschel va formular una opinió, però no va gosar afirmar-la.

—No importa. Quina és aquesta opinió?

—Va pensar que aquests raigs devien ser corrents de lava refredats, que resplendien quan el sol els il·luminava normalment. Això pot ser, però no hi ha res de menys cert. D’altra banda, si passem més a la vora del Tycho, estarem més ben situats per reconèixer la causa d’aquesta irradiació.

—Sabeu, amics meus, a què s’assembla aquesta plana vista des de l’altura on som? —va dir Michel.

—No —va respondre Nicholl.

—Doncs bé, amb tots aquells trossos de lava allargats com fusos, s’assembla a un immens joc de bastonets[51] llançats en complet desordre. Manca només un ganxet per retirar-los d’un a un.

—Sigues seriós! —va dir Barbicane.

—Siguem seriosos, doncs —va replicar tranquil·lament Michel—, i, en lloc de palets, posem-hi ossos. Aquesta plana no seria aleshores sinó una ossera immensa sobre la qual reposarien les despulles mortals de mil generacions desaparegudes. ¿T’agrada més aquesta comparació de gran efecte?

—L’una val tant com l’altra —replicà Barbicane.

—Diable! Ets difícil! —va respondre Michel.

—Digne amic meu —va continuar dient el positivista Barbicane—, poc importa saber a què s’assembla això, des del moment que no se sap pas què és.

—Ben respost! —va exclamar Michel—. Això m’ensenyarà d’una vegada a raonar amb savis!



Mentrestant, el projectil avançava amb una velocitat uniforme tot resseguint el disc lunar. Els viatgers, tal com pot imaginar-se fàcilment, no pensaven dedicar ni un instant al repòs. Cada minut desplaçava el paisatge que fugia als seus ulls. Cap a dos quarts de dues de la matinada van entreveure els cims d’una altra muntanya. Barbicane, consultant el seu mapa, va reconèixer el mont Eratòstenes.[52]

Era una muntanya anular d’una altura de quatre mil cinc-cents metres, un d’aquells circs tan nombrosos que hi ha damunt la superfície del satèl·lit. I, a propòsit d’això, Barbicane explicà als seus amics l’opinió singular de Kepler sobre la formació d’aquells circs. Segons aquell cèlebre matemàtic, aquelles cavitats crateriformes havien d’haver estat excavades per la mà dels homes.

—Amb quina intenció? —va preguntar Nicholl.

—Amb una intenció ben natural! —va respondre Barbicane—. Els selenites haurien excavat aquests forats enormes per refugiar-s’hi i protegir-se dels raigs solars que els cauen a sobre durant quinze dies consecutius.

—No són pas estúpids, els selenites! —va dir Michel.

—Una idea singular! —va respondre Nicholl—, Però és probable que Kepler no conegués les veritables dimensions d’aquests circs, car el fet d’excavar-los hauria estat un treball de gegants, impracticable per als selenites.

—Per què, si la gravetat a la superfície de la Lluna és sis vegades menor que sobre la Terra? —va dir Michel.

—Però els selenites són sis vegades més petits! —replicà Nicholl.

—I si no hi ha selenites? —va afegir Barbicane. Això va acabar la discussió.

El mont Eratòstenes va desaparèixer de seguida sota l’horitzó sense que el projectil s’hi hagués acostat prou per permetre una observació rigorosa. Aquella muntanya separava els Apenins dels Carpats.

A l’orografia lunar s’han distingit algunes cadenes de muntanyes que estan distribuïdes principalment sobre l’hemisferi septentrional. Algunes, tanmateix, ocupen certes porcions de l’hemisferi sud.

Heus aquí la taula d’aquestes cadenes, indicades de sud a nord, amb les seves latituds i les altures dels seus cims més alts:

Monts Dòrfel

84°

latitud S

7603 m



- Leibniz

65°

-

7600 -



- Rook

20° a 30°

-

1600 -



- Altai

17° a 28°

-

4047 -



- Serralades

10° a 20°

-

3898 -



- Pirineus

8° a 18°

-

3631 -



- Urals

5° a 13°

-

838 -



- Alembert

4° a 10°

-

5847 -



- Hoemus

8° a 21°

latitud N

2021 -



- Carpats

15° a 19°

-

1939 -



- Apenins

14° a 27°

-

5501 -



- Taure

21° a 28°

-

2746 -



- Rif

25° a 33°

-

4171 -



- Hercinians

17° a 33°

-

1170 -



- Caucas

32° a 41°

-

5567 -



- Alps

42° a 49°

-

3617 -



D’aquestes diverses cadenes, la més importat és la dels Apenins, el desenvolupament de la qual és de cent cinquanta llegües, un desenvolupament inferior, tanmateix, al dels grans moviments orogràfics de la Terra. Els Apenins s’estenen al llarg de la vora oriental de la mar de les Pluges i continuen cap al nord pels Carpats el perfil dels quals mesura aproximadament cent llegües.

Els viatgers van poder entreveure solament el cim d’aquells Apenins, que es dibuixen des dels 10° de longitud oest fins als 16° de longitud est; però la cadena dels Carpats es va estendre als seus ulls des del divuitè al trentè grau de longitud oriental i van poder establir-ne la distribució.

Una hipòtesi els va semblar força justificada. En veure aquella cadena dels Carpats que aparençava aquí i allí formes circulars i que era dominada per pics pronunciats, en van concloure que formava antigament circs importants. Aquells anells muntanyosos havien d’haver estat trencats en part per la vasta expansió a la qual és deguda la mar de les Pluges. Aquells Carpats eren aleshores, pel seu aspecte, el que serien els circs de Purbach, d’Azarquiel i de Ptolemeu si un cataclisme abaixés les seves muralles de l’esquerra i les transformés en una cadena contínua. Presenten una altura mitjana de tres mil dos-cents metres, una altura comparable a la de certs punts dels Pirineus, tais com el port de Pineda. Els seus pendents meridionals s’abaixen bruscament cap a la immensa mar de les Pluges.

Cap a les dues de la matinada, Barbicane es trobava a l’alçada del vintè paral·lel lunar, no pas lluny d’aquella petita muntanya elevada de mil cinc-cents cinquanta-nou metres, que porta el nom de Pythias.[53] La distància del projectil respecte a la Lluna era ja de només mil dos-cents quilòmetres, reduïda a tres llegües mitjançant les ulleres de llarga vista.

El Mare Imbrium s’estenia als ulls dels viatgers com una depressió immensa els detalls de la qual eren encara poc perceptibles. A prop d’ells, a l’esquerra, es dreçava el mont Lambert, l’altitud del qual és estimada en mil vuit-cents tretze metres, i més lluny, sobre el límit de l’oceà de les Tempestes, a 23° de latitud nord i 29° de longitud est, resplendia la muntanya radiant d’Euler.[54]Aquest mont, d’una altura de només mil vuit-cents quinze metres per damunt de la superfície lunar, va ser l’objecte d’un treball interessant de l’astrònom Schroeter. Aquest savi, intentant de reconèixer l’origen de les muntanyes de la Lluna, va preguntar-se si el volum del cràter es mostrava sempre sensiblement igual al volum de les muralles que el formaven. Bé, doncs, aquesta relació existia generalment i Schroeter en va concloure que una sola erupció de matèries volcàniques havia bastat per formar aquelles muralles, perquè unes erupcions successives haurien alterat aquella relació. Només el mont Euler desmentia aquesta llei general i eren necessàries per a la seva formació diverses erupcions successives, ja que el volum de la seva cavitat era el doble del del seu circuit.

Totes aquestes hipòtesis eren permeses als observadors terrestres, per a qui llurs instruments servien d’una manera incompleta. Però Barbicane no va voler acontentar-se amb això i, veient que el seu projectil s’acostava regularment al disc lunar, no desesperava pas, ja que no podia assolir-lo, de sorprendre almenys els secrets de la seva formació.





13

Paisatges lunars


A dos quarts de tres de la matinada, la bala es trobava per damunt del trentè paral·lel a una distància efectiva de mil quilòmetres, reduïda a deu pels instruments d’òptica. Continuava semblant impossible que pogués assolir qualsevol punt del disc. La seva velocitat de translació, relativament mediocre, era inexplicable per al president Barbicane. A aquella distància de la Lluna, hauria d’haver estat considerable per mantenir-lo contra la força d’atracció. Allí, doncs, hi havia un fenomen la raó del qual encara se’ls escapava. D’altra banda, els mancava el temps per cercar-ne la causa. El relleu lunar desfilava davant dels ulls dels viatgers i no se’n van voler perdre ni un sol detall.

El disc, doncs, apareixia dins les ulleres de llarga vista a una distància de dues llegües i mitja. Un aeronauta, transportat a aquella distància de la Terra, què distingiria a la seva superfície? No es podria dir, per tal com les ascensions més altes no han ultrapassat els vuit mil metres.

Heus aquí, tanmateix, una descripció exacta del que veien, des d’aquella altura, Barbicane i els seus companys.

Unes coloracions força variades apareixien a través d’amples plaques sobre el disc. Els selenògrafs no es posen pas d’acord pel que fa a la naturalesa d’aquestes coloracions. Són diverses i partides bastant vivament. Julius Schmidt pretén que, si els oceans terrestres s’haguessin assecat, un observador selenita no distingiria pas sobre el globus, entre els oceans i les planes continentals, uns matisos tan diversament acusats com els que es mostren sobre la Lluna a un observador terrestre. Segons ell, el color comú a les vastes planes conegudes sota el nom de «mars» és el gris fosc barrejat de verd i de color terrós. Alguns grans cràters presenten també aquesta coloració.

Barbicane coneixia aquesta opinió del selenògraf alemany, una opinió compartida pels senyors Beer i Moedler. Va constatar que l’observació els donava la raó contra certs astrònoms que només admeten la coloració grisa a la superfície de la Lluna. En certs espais, el color verd era vivament acusat, com hom pot veure, segons Julius Schmidt, a les mars de la Serenitat i dels Humors. Barbicane va observar igualment amples cràters desproveïts de cons interiors, que llançaven un color blavós anàleg als reflexos d’una planxa d’acer acabada de polir. Aquestes coloracions pertanyien ben realment al disc lunar i no resultaven pas, segons l’afirmació d’alguns astrònoms, ni de la imperfecció de l’objectiu de les ulleres de llarga vista, ni de la interposició de l’atmosfera terrestre. Per a Barbicane no existia cap dubte en aquest aspecte. Observava a través del buit i no podia cometre cap error d’òptica. Va considerar el fet d’aquelles coloracions diverses com una adquisició per a la ciència. ¿És que aquells matisos de verd eren deguts a una vegetació tropical, mantinguda per una atmosfera densa i baixa? No podia pronunciar-se encara sobre això.

Més lluny, va observar un tint vermellós, molt acusat. Un matís semblant havia estat ja observat sobre el fons d’un circuit isolat, conegut amb el nom de circ de Lichtenberg,[55] que està situat a la vora dels monts Hercinians sobre la vora de la Lluna, però no en va poder reconèixer la naturalesa.

No va ser pas més afortunat a propòsit d’una altra particularitat del disc, perquè no en va poder precisar exactament la causa. Heus aquí aquesta particularitat.

Michel Ardan observava al costat del president, quan va veure unes llargues línies blanques, vivament il·luminades pels raigs directes del Sol. Era una successió de solcs lluminosos molt diferents de la radiació que havia presentat poc abans el mont Copèrnic. Es prolongaven paral·leles les unes a les altres.

Michel, amb el seu aplom habitual, va exclamar immediatament:

—Mireu! Camps cultivats.

—Camps cultivats? —va respondre Nicholl, arronsant les espatlles.

—Llaurats, si més no —va replicar Michel Ardan—, Però quins llauradors tan grans, aquests selenites, i quins bous gegantins deuen enganxar a la seva arada per excavar aquests solcs tan grans!

—No són pas solcs —va intervindre Barbicane— Són ranures.

—Ara va de ranures —va respondre dòcilment Michel—, Però voldria saber només què s’entén per ranures en el món científic.



Barbicane va informar de seguida el seu company sobre el que sabia de les ranures lunars. Sabia que eren solcs observats sobre totes les parts no muntanyoses del disc; que aquests solcs, isolats la majoria de les vegades, mesuren de quatre a cinquanta llegues de longitud; que la seva amplada varia de mil a mil cinc-cents metres, i que les seves vores són rigorosament paral·leles. Però no en sabia res més, ni referent a la seva formació ni quant a la seva naturalesa.

Barbicane, armat amb la seva ullera de llarga vista, va observar aquelles ranures amb una atenció extrema. Va notar que les seves vores estaven formades per pendents extremament escarpats. Es tractava de llargues muralles paral·leles i, amb una certa imaginació, es podia admetre l’existència de llargues línies de fortificacions construïdes pels enginyers selenites.

D’aquelles diverses ranures, les unes eren absolutament dretes i com traçades amb un cordill. Les altres presentaven una lleugera curvatura tot mantenint el paral·lelisme de les seves vores. Aquestes s’entrecreuaven; aquelles tallaven els cràters. Aquí solcaven cavitats ordinàries, tals com Posidoni o Petavius;[56] allí zebraven les mars, com ara la mar de la Serenitat.

Aquests accidents naturals devien haver exercitat necessàriament la imaginació dels astrònoms terrestres. Les primeres observacions no van descobrir pas aquestes ranures. Ni Hevelius, ni Cassini, ni La Hire, ni Herschel no semblen haver-les conegudes. Va ser Schroeter qui, el 1789, les palesà per primera vegada a l’atenció dels savis. En van seguir d’altres que les van estudiar, com ara Pastotff, Gruithuyssen, Beer i Moedler. Actualment el seu nombre s’eleva a setanta. Però, si han estat comptades, no s’ha determinat encara la seva naturalesa. Sens dubte no són fortificacions, com tampoc antics llits de rius assecats, ja que, d’una banda, les aigües, tan lleugeres a la superfície de la Lluna, no haurien pogut excavar uns abocadors tan grans, i de l’altra, aquells solcs travessen sovint cràters situats a una gran alçada.

Cal confessar, tanmateix, que Michel Ardan va tenir una idea i que, sense saber-ho, en aquesta circumstància va coincidir amb Julius Schmidt.

—¿Per què —va dir— aquestes aparences inexplicables no haurien de ser ben simplement uns fenòmens de vegetació?

—Què vols dir amb això? —va preguntar vivament Barbicane.

—No t’exaltis, digne president —va respondre Michel—. ¿No podria ser que aquestes línies fosques que formen el replà fossin rengleres d’arbres disposats regularment?

—Intentes aferrar-te, doncs, a la teva vegetació? —va dir Barbicane.

—El que intento —va replicar Michel Ardan— és explicar el que vosaltres, els savis, no expliqueu! Almenys, la meva hipòtesi tindria l’avantatge d’indicar per què aquestes ranures desapareixen o semblen desaparèixer en èpoques regulars.

—I per quina raó?

—Per la raó que aquests arbres esdevenen invisibles quan perden les seves fulles i visibles quan les tornen a tenir.

—La teva explicació és enginyosa, estimat company —va respondre Barbicane—, però és inadmissible.

—Per què?

—Perquè no hi ha, per dir-ho així, cap estació a la superfície de la Lluna i perquè, consegüentment, els fenòmens de vegetació de què parles no poden produir-s’hi.

En efecte, la poca obliqüitat de l’eix lunar hi manté el Sol a una altura gairebé constant a cada latitud. Per damunt de les regions equatorials, l’astre radiant ocupa gairebé invariablement el zenit i no ultrapassa gaire el límit de l’horitzó a les regions polars. Segons quina sigui la regió, doncs, hi regna un hivern, una primavera, un estiu o una tardor perpetus, igual que al planeta Júpiter, l’eix del qual és igualment poc inclinat sobre la seva òrbita.

A quin origen cal referir aquestes ranures? És una qüestió difícil de resoldre. Són certament posteriors a la formació dels cràters i dels circs, car diversos s’hi van introduir trencant les seves muralles circulars. És possible, doncs, que, contemporànies de les darreres èpoques geològiques, no siguin sinó degudes a l’expansió de forces naturals.

Amb tot, el projectil havia assolit l’altura del quarantè grau de latitud lunar, a una distància que no devia excedir vuit-cents quilòmetres. Els objectes apareixien dins el camp de les ulleres de llarga vista com si haguessin estat situats a dues llegües solament. En aquell punt, sota els seus peus, es dreçava l’Helicó[57] d’una altura de cinc-cents cinc metres, i a l’esquerra costerejaven aquelles altures modestes que tanquen una petita porció de la mar de les Pluges coneguda amb el nom de golf dels Lliris.

L’atmosfera terrestre hauria de ser cent setanta vegades més transparent del que és per permetre als astrònoms de fer observacions completes a la superfície de la Lluna. Però, en aquell buit on flotava el projectil, cap fluid no s’interposava entre la mirada de l’observador i l’objecte observat. A més a més, Barbicane s’havia aproximat a una distància que mai no havien donat els telescopis més potents, ni el de John Ross, ni tan sols el de les muntanyes Rocalloses. Estava, doncs, en condicions extremament favorables per resoldre aquella gran qüestió de l’habitabilitat de la Lluna. Tanmateix, aquella solució se li escapava encara. Distingia només el llit desert de les planes immenses i, cap al nord, muntanyes àrides. Res que traís la mà de l’home. Cap ruïna no testimoniava el seu pas. Cap aglomeració d’animals no indicava que la vida s’hi desenvolupés àdhuc en un grau inferior. Enlloc no es percebia moviment; enlloc, una aparença de vegetació. Dels tres regnes que es reparteixen l’esferoide terrestre, un de sol era representat al globus lunar: el regne mineral.



—Ah! —va dir Michel Ardan amb un aire una mica desanimat—. No hi ha, doncs, ningú?

—No —va respondre Nicholl—, almenys fins ara. Cap home, cap animal, cap arbre. Malgrat tot, si l’atmosfera s’ha refugiat al fons de les cavitats, a l’interior dels circs, o fins i tot a la cara oposada de la Lluna, no podem prejutjar res.

—D’altra banda —va afegir Barbicane—, ni tan sols per a la vista més penetrant, un home no és pas visible a una distància superior a set quilòmetres. Si hi ha, doncs, selenites, poden veure el nostre projectil, però nosaltres no els podem veure.

Cap a les quatre de la matinada, a l’altura del cinquantè paral·lel, la distància s’havia reduït a sis-cents quilòmetres. A l’esquerra s’estenia una línia de muntanyes capriciosament contornejades, dibuixades a plena llum. Cap a la dreta, al contrari, hi havia excavat un forat negre com un vast pou, insondable i fosc, perforat al sòl lunar.

Aquell forat era el llac Negre, era Plató, un circ profund que es pot estudiar convenientment des de la Terra, entre el darrer quart i la Lluna nova, quan les ombres es projecten de l’oest cap a l’est.

Aquesta coloració negra es troba rarament a la superfície del satèl·lit. Només se l’ha reconeguda fins ara a les profunditats del circ d’Endimió, a l’est de la mar del Fred, a l’hemisferi nord, i al fons del circ de Grimaldi,[58] sobre l’equador, en el marge oriental de l’astre.

Plató és una muntanya anular, situada a 51° de latitud nord i 9° de longitud est. El seu circ té una longitud de noranta-dos quilòmetres i una amplada de seixanta-un. Barbicane va lamentar el fet de no passar perpendicularment per damunt de la seva vasta obertura. Allí hi havia un abisme per sondejar, potser algun fenomen misteriós a descobrir. Però la marxa del projectil no podia modificar-se. Calia seguir-la rigorosament. Si no es dirigeixen pas els globus aerostàtics, encara es dirigeixen menys les bales quan hom es troba tancat entre les seves parets.

Cap a les cinc de la matinada, havien superat finalment el límit septentrional de la mar de les Pluges. Els monts anomenats La Condomine i Fontenelle[59] restaven l’un a l’esquerra i l’altre a la dreta. Aquesta part del disc, a partir del seixantè grau, esdevenia del tot muntanyosa. Les ulleres de llarga vista la van acostar a una llegua, una distància inferior a la que separa el cim del Montblanc del nivell del mar. Tota aquella regió era eriçada de pics i de circs. Cap al grau setantè, dominava Filolaus,[60] d’una altura de tres mil set-cents metres, que obria un cràter el·líptic d’una longitud de setze llegües i una amplada de quatre.

En aquell moment, el disc, vist des d’aquella distància, oferia un aspecte extremament estrambòtic. Els paisatges es presentaven a l’esguard en unes condicions molt diferents de les de la Terra, malgrat que molt inferiors també.

Com que la Lluna no té atmosfera, aquesta absència d’embolcall gasós té unes conseqüències ja demostrades.

No hi ha crepuscle a la seva superfície: la nit segueix el dia i el dia segueix la nit amb la brusquedat d’un llum que s’apaga o s’encén al bell mig d’una obscuritat profunda. No hi ha cap transició entre el fred i la calor: la temperatura canvia en un instant del grau de l’aigua bullent al grau dels freds de l’espai.

Una altra conseqüència de l’absència d’aire és aquesta: les tenebres absolutes regnen allí on no arriben pas els raigs del Sol. Allò que s’anomena llum difusa a la Terra, aquella matèria lluminosa que l’aire manté en suspensió, que crea els crepuscles i les albes, que produeix les ombres, les penombres i tota aquella màgia del clar obscur, no existeix pas a la Lluna. D’aquí la brutalitat de contrastos que només admet dos colors: el negre i el blanc. Si un selenita protegeix els seus ulls contra els raigs solars, el cel se li apareix absolutament negre i els estels brillen al seu esguard com si fos al bell mig de les nits més fosques.

Que es judiqui la impressió produïda per aquest estrany fenomen sobre Barbicane i sobre els seus dos amics. Els seus ulls estaven desconcertats. No copsaven ja la distància respectiva dels diversos plans. Un paisatge lunar, que el fenomen del clar obscur no endolceix pas, no hauria pogut ser pintat per un paisatgista de la Terra. Taques de tinta sobre una pàgina blanca: això era tot.

Aquell aspecte no va modificar-se pas, ni tan sols quan el projectil, a faltara del vuitantè grau, va estar separat de la Lluna només per una distància de cent quilòmetres. Tampoc no va modificar-se quan, a les cinc del matí, va passar a menys de cinquanta quilòmetres de la muntanya de Gioja,[61]una distància que les ulleres de llarga vista reduïen a mig quart de llegua. Semblava que la Lluna podia ser tocada amb la mà. Semblava impossible que la bala no xoqués contra ella poc després, si més no contra el seu pol nord l’aresta brillant del qual es dibuixava violentament sobre el fons negre del cel. Michel Ardan va voler obrir una de les lluernes i precipitar-se a la superfície lunar. Una caiguda de dotze llegües! No li importava. Però hauria estat, d’altra banda, una caiguda inútil, ja que, si el projectil no havia d’assolir un punt qualsevol del satèl·lit, Michel, arrossegat pel seu moviment, no l’hauria assolit pas més que ell.

En aquell moment, a les sis, el pol lunar apareixia. El disc oferia als esguards dels viatgers només una meitat, violentament il·luminada, mentre que l’altra desapareixia en les tenebres. De sobte, el projectil va travessar la línia que dividia la llum intensa de l’ombra absoluta i va quedar sobtadament sumit en una nit profunda.





14

La nit de tres-centes cinquanta-quatre hores i mitja


Al moment en què va produir-se tan bruscament aquell fenomen, el projectil passava pel pol nord de la Lluna a menys de cinquanta quilòmetres de distància. Es a dir, li havien bastat uns segons per submergir-se en les tenebres absolutes de l’espai. La transició es va produir amb tanta rapidesa, sense matisos, sense degradació de la llum, sense atenuació de les ones lluminoses, que va fer la impressió que l’astre s’havia apagat sota els efectes d’un buf poderós.

—S’ha fos, ha desaparegut la Lluna! —va exclamar Michel Ardan, estupefacte.

En efecte, no es veia ni un sol reflex, ni una sola ombra. No quedava ni rastre d’aquell disc que una mica abans s’havia mostrat tan enlluernador. Hi havia una foscor completa, que semblava encara més intensa sota la resplendor dels estels. Era «aquell negre» que impregna les nits lunars, que duren tres-centes cinquanta-quatre hores i mitja per a cada punt del disc, una nit llarga que resulta de la igualtat dels moviments de translació i de rotació de la Lluna: l’un sobre si mateixa i l’altre al voltant de la Terra. El projectil, immergit en el con d’ombra del satèl·lit, no estava sotmès ja a l’acció dels raigs solars, igual que els altres punts de la seva part invisible.

A l’interior, l’obscuritat era, doncs, completa. Ja no es veia res. D’aquí va sorgir la necessitat de dissipar aquelles tenebres. Encara que Barbicane desitgés molt d’estalviar el gas, la reserva del qual era tan escassa, va haver d’exigir-li una claredat artificial, un esclat dispendios que el Sol li refusava aleshores.

—Que se’n vagi al diable l’astre radiant! —va exclamar Michel Ardan—, Ens induirà a una despesa de gas en lloc de prodigar-nos gratuïtament els seus raigs.

—No acusem el Sol —va replicar Nicholl—. No ha estat culpa seva, sinó que més aviat la culpa ha estat de la Lluna, que ha vingut a col·locar-se com una pantalla entre nosaltres i ell.

—Ha estat el Sol! —va continuar dient Michel.

—Ha estat la Lluna! —va replicar Nicholl.

Es tractava d’una disputa inútil a la qual Barbicane va posar terme tot dient:

—Amics meus, no ha estat ni culpa del Sol ni culpa de la Lluna. La culpa ha estat del projectil que, en lloc de seguir rigorosament la seva trajectòria, se n’ha apartat maldestrament. I, per ser més justos, ha estat culpa d’aquell bòlid malfadat que va desviar tan deplorablement la nostra primera direcció.

—Bé! —va respondre Michel Ardan—, Com que l’afer s’ha arranjat, desdejunem-nos. Després d’una nit sencera d’observacions, convé de refer-se una mica.

Aquella proposta no trobà pas contradictors. Michel, en uns quants minuts, va preparar l’àpat. Però es va menjar per menjar, es va beure sense proferir hurres ni fer cap brindis. Els agosarats viatgers, arrossegats en aquells espais foscos, sense el seu seguici habitual de raigs, van sentir que una vaga inquietud s’apoderava del seu cor. L’ombra «ferotge», expressió tan cara a la ploma de Víctor Hugo,[62] els estrenyia pertot arreu.

Tanmateix, van parlar d’aquella nit interminable de tres-centes cinquanta-quatre hores, o sigui a la vora de quinze dies, que les lleis físiques han imposat als habitants de la Lluna. Barbicane va fer als seus amics algunes explicacions sobre les causes i les conseqüències d’aquell fenomen curiós.

—És curiós, sens dubte —va dir—, perquè, si cada hemisferi de la Lluna està privat de la llum solar durant quinze dies, aquell sobre el qual flotem en aquest moment tampoc no gaudeix pas, durant la seva llarga nit, de la vista de la Terra esplèndidament il·luminada. En un mot, només hi ha lluna (aplicant aquesta qualificació al nostre esferoide) per a un costat del disc. Ara bé, si fos així per a la Terra, si per exemple Europa no veiés mai la Lluna i fos visible solament per als seus antípodes, ¿us imagineu quin seria l’esbalaïment d’un europeu en arribar a Austràlia?

—Hom hi viatjaria únicament per anar a veure la Lluna! —va respondre Michel.

—Doncs bé —va continuar dient Barbicane—, aquest esbalaïment està reservat al selenita que habita a la cara de la Lluna oposada a la Terra, una cara que mai no és visible per als nostres compatriotes del globus terraqüi.

—I que nosaltres hauríem vist —va afegir Nicholl—, si haguéssim arribat aquí a l’època en què la Lluna és nova, és a dir, quinze dies més tard.



—Jo afegiria, en compensació —va continuar dient Barbicane—, que l’habitant de la cara visible és singularment afavorit per la natura en detriment dels seus germans de la cara invisible. Aquesta darrera, com ho veieu, té nits profundes de tres-centes cinquanta-quatre hores, sense que cap raig en trenqui l’obscuritat. L’altra, al contrari, quan el Sol, que l’ha il·luminada durant quinze dies, es pon més enllà de l’horitzó, veu llevar-se a l’horitzó oposat un astre esplèndid. És la Terra, tretze vegades més gran que aquesta Lluna reduïda que coneixem; la Terra, que s’estén sobre un diàmetre de dos graus i que li vessa una llum tretze vegades més intensa que no tempera cap capa atmosfèrica; la Terra, la desaparició de la qual es produeix només al moment en què el Sol torna a aparèixer al seu torn!

—Bella frase! —va dir Michel Ardan—. Amb tot, potser és una mica acadèmica.

—D’això —va continuar dient Barbicane sense parpellejar—, se’n segueix que aquesta cara visible del disc deu ser molt agradable per habitar-hi, per tal com esguarda sempre o bé el Sol, quan la Lluna és plena, o bé la Terra, quan la Lluna és nova.

—Però —va dir Nicholl—, aquest avantatge deu ser ben compensat per la calor inaguantable que aquesta llum arrossega amb ella.

—En aquest aspecte, l’inconvenient és el mateix per a ambdues cares, car la llum reflectida per la Terra és evidentment desproveïda de calor. Tanmateix, aquesta cara invisible és encara més castigada per la calor que la cara visible. Ho dic per a vós, Nicholl, per tal com Michel no ho comprendrà probablement.

—Mercès —va fer Michel.

—En efecte —va continuar dient Barbicane—, quan aquesta cara invisible rep a la vegada la llum i la calor solars, és que la Lluna és nova, és a dir, està en conjunció, està situada entre el Sol i la Terra. Es troba, doncs (en relació amb la situació que ocupa en oposició, quan és plena), més a la vora del Sol en un doble de la seva distància respecte a la Terra. Ara: aquesta distància pot ser estimada en dues centèsimes parts de la que separa el Sol de la Terra, o sigui, en xifres rodones, dues-centes mil llegües. Aquesta cara invisible, doncs, és dues-centes mil llegües més a la vora del Sol quan rep els seus raigs.

—Molt exacte! —va respondre Nicholl.

—Al contrari… —va continuar dient Barbicane.

—Un moment —va dir Michel interrompent el seu seriós company.

—Què vols?

—Demano de continuar l’explicació.

—Per què, això?

—Per provar que he comprès.

—Fes-ho, doncs —va fer Barbicane somrient.

—Al contrari —va dir Michel imitant el to i els gestos del president Barbicane—, al contrari, quan la cara visible de la Lluna és il·luminada pel Sol, és que la Lluna és plena, és a dir, situada en oposició al Sol en relació a la Terra. La distància que la separa de l’astre radiant és, doncs, acrescuda, en xifres rodones, en dues-centes mil llegues i la calor que rep deu ser una mica menor.

—Ben dit! —va exclamar Barbicane—, ¿Saps, Michel, que per ser un artista ets intel·ligent?

—Sí —va respondre Michel de manera negligent—, així som tots al bulevard dels Italians!

Barbicane va estrènyer la mà del seu amable company i va continuar enumerant uns quants avantatges més, reservats als habitants de la cara visible.

Entre d’altres, va citar l’observació dels eclipsis de Sol, que només es pot fer en aquest costat del disc lunar, ja que, perquè es produeixin, és necessari que la Lluna estigui en oposició. Aquests eclipsis, provocats per la interposició de la Terra entre la Lluna i el Sol, poden durar dues hores, durant les quals, per raó dels raigs refractats per la seva atmosfera, el globus terraqüi ha d’aparèixer només com un punt negre sobre el Sol.

—Així —va dir Nicholl—, heus aquí un hemisferi, aquest hemisferi invisible, que està repartit molt malament, que és molt mal afavorit per la natura!

—Sí —va respondre Barbicane—, però no pas tot sencer. En efecte, per un cert moviment de libració, per un cert balanceig sobre el centre, la Lluna presenta a la Terra una mica més que la meitat del seu disc. És com un pèndol el centre de gravetat del qual es gira cap al globus terraqüi i que oscil·la regularment. D’on ve aquesta oscil·lació? Del fet que el seu moviment de rotació sobre el seu eix és animat d’una velocitat uniforme, mentre que el seu moviment de translació, seguint una òrbita el·líptica al voltant de la Terra, no ho és pas. Al perigeu, la velocitat de translació s’imposa i la Lluna mostra una certa porció del seu marge occidental. A l’apogeu, al contrari, és la velocitat de rotació la que guanya i apareix un tros del marge oriental. És un fus de vuit graus aproximadament, que apareix adés a l’occident, adés a l’orient. D’això en resulta que, sobre mil parts, la Lluna en deixa percebre cinc-centes seixanta-nou.

—No importa —va respondre Michel—, si esdevenim mai selenites, habitarem la cara invisible. M’estimo la llum, jo!

—Llevat que —replicà Nicholl— l’atmosfera no s’hagi condensat a l’altre costat, tal com ho pretenen alguns astrònoms.

—És una consideració a tenir en compte —va respondre simplement Michel.

Tanmateix, acabat el desdejuni, els observadors van tornar a ocupar el seu lloc d’observació. Van intentar de veure a través de les lluernes fosques, apagant tota claredat dins del projectil. Però ni un àtom de llum travessava aquella foscúria.

Un fet inexplicable preocupava Barbicane. Com era que, havent passat a una distància tan propera a la Lluna (cinquanta quilòmetres aproximadament), el projectil no havia caigut? Si la seva velocitat hagués estat enorme, hauria estat comprensible que la caiguda no s’hagués produït. Però, amb una velocitat relativament moderada, aquesta resistència a l’atracció lunar ja no s’explicava. ¿Havia estat sotmès el projectil a una influència desconeguda? ¿El mantenia, doncs, en l’èter un cos qualsevol? Era evident, des d’aleshores, que no assoliria cap punt de la Lluna. On anava? ¿S’allunyava del disc o s’hi acostava? ¿Era arrossegat en aquella nit profunda a través de l’infinit? ¿Com saber-ho, com calcular-ho enmig d’aquelles tenebres? Totes aquelles preguntes inquietaven Barbicane, però no podia resoldre-les.

En efecte, l’astre invisible era allí, potser a unes quantes llegües solament, potser a unes quantes milles, però ni els seus companys ni ell ja no el podien percebre. Si es produïa algun soroll a la seva superfície, no podien sentir-lo. L’aire, el vehicle del so, mancava per transmetre’ls els gemecs de la Lluna, que les llegendes àrabs designen com «un home mig convertit ja en granit, però encara palpitant»!

Cal admetre que allí hi havia quelcom capaç d’irritar els observadors més pacients. Era precisament aquell hemisferi desconegut que se sostreia als seus ulls! Aquella cara que, quinze dies més d’hora o quinze dies més tard, havia estat o seria esplèndidament il·luminada pels raigs solars, es perdia aleshores en l’obscuritat absoluta. On seria el projectil al cap de quinze dies? On l’haurien arrossegat, els atzars de les atraccions? Qui podia dir-ho?

S’admet generalment, segons les observacions selenogràfiques, que l’hemisferi invisible de la Lluna és, per la seva constitució, absolutament semblant al seu hemisferi visible. Se’n descobreix, en efecte, la setena part aproximadament, en aquells moviments de libració dels quals havia parlat Barbicane. Ara bé, sobre aquells fusos entrevistos no hi havia sinó planes i muntanyes, circs i cràters, anàlegs als establerts ja als mapes. Podia prejutjar-se, doncs, la mateixa naturalesa, un mateix món, àrid i mort. ¿I si, tanmateix, l’atmosfera s’havia refugiat en aquella cara? ¿I si, amb l’aire, l’aigua havia donat la vida a aquells continents regenerats? ¿I si la vegetació hi persisteix encara? ¿I si els animals poblen aquells continents i aquelles mars? ¿I si l’home, en aquestes condicions d’habitabilitat, continua vivint-hi? Quantes solucions s’haurien tret de la contemplació d’aquell hemisferi! Quina joia produiria el fet de llançar una llambregada a aquell món que la mirada humana no ha entrevist mai!

Es comprèn, doncs, el disgust experimentat pels viatgers, enmig d’aquella nit negra. Tota observació del disc lunar els era prohibida. Només les constel·lacions sol·licitaven el seu esguard, i cal admetre que mai els astrònoms, ni els Faye, ni els Chacornac, ni els Secchi,[63] no s’havien trobat en unes condicions tan favorables per observar-los.



En efecte, res no podia igualar l’esplendor d’aquell món sideral banyat en l’èter límpid. Aquells diamants incrustats en la volta celest llançaven un feix de raigs superbs. La mirada abraçava el firmament des de la Creu del Sud fins a l’Estrella del Nord,[64] aquelles dues constel·lacions que, al cap de dotze mil anys, i a causa de la precessió dels equinoccis,[65]cediran el seu paper d’estrelles polars, l’una a Canop, de l’hemisferi austral, l’altra a Vega,[66] de l’hemisferi boreal. La imaginació es perdia en aquell infinit sublim, enmig del qual gravitava el projectil, com un nou astre creat per la mà dels homes. Per un efecte natural, aquelles constel·lacions brillaven amb un esclat suau; no guspirejaven pas, car mancava l’atmosfera que, per la interposició de les seves capes desigualment denses i diversament humides, produeix el centelleig. Aquells estels eren uns ulls suaus que mira-ven en aquella nit profunda, enmig del silenci absolut de l’espai.

Durant molt temps, els viatgers, muts, van observar així el firmament constel·lat, sobre el qual la vasta pantalla de la Lluna feia un enorme forat negre. Però una sensació malagradosa va arrancar-los finalment de la seva contemplació. Va ser un fred molt viu, que no va trigar a recobrir interiorment el vidre de les lluernes amb una espessa capa de glaç. En efecte, el Sol ja no escalfava amb els seus raigs directes el projectil, que a poc a poc perdia la calor emmagatzemada entre les seves parets. Aquesta calor, per irradiació, s’havia dissipat ràpidament en l’espai i s’havia produït un abaixament considerable de temperatura. La humitat interior, doncs, es transformava en glaç al contacte amb els vidres i impedia tota observació.

Nicholl, consultant el termòmetre, va veure que havia baixat a disset graus centígrads sota zero. Per tant, malgrat totes les raons per mostrar-se econòmic, Barbicane, després d’haver demanat al gas la seva llum, va haver-li de demanar també la seva calor. La temperatura baixa de la bala ja no era suportable. Els seus hostes s’haurien gelat vius.

—No podem queixar-nos pas —va fer observar Michel Ardan— de la monotonia del nostre viatge! Quina diversitat, almenys en la temperatura! Adés som encegats de llum i saturats de calor, com els indis de la Pampa, adés som submergits en les tenebres profundes, enmig d’un fred boreal, com els esquimals del pol! No, veritablement! No tenim el dret de queixar-nos, i la natura fa bé les coses en el nostre honor.

—Però —va preguntar Nicholl—, quina és la temperatura exterior?

—Precisament la dels espais planetaris —va respondre Barbicane.

—Aleshores —va continuar dient Michel Ardan—, ¿no seria aquesta l’ocasió de fer aquella experiència que no vam poder intentar quan érem negats dins els raigs solars?

—Aquest és el moment o mai —va respondre Barbicane—, perquè estem en una situació perfecta per verificar la temperatura de l’espai i veure si els càlculs de Fourier o de Pouillet són exactes.

—En tot cas, fa fred! —va respondre Michel— Mireu com la humitat interior es condensa sobre el vidre de les lluernes. Per poc que continuï el descens de la temperatura, el vapor de la nostra respiració caurà aviat convertit en neu al voltant de nosaltres!

—Preparem un termòmetre —va dir Barbicane.

Si es pensa bé, un termòmetre ordinari no hauria donat cap resultat en les circumstàncies a les quals anava a ser exposat aquell instrument. El mercuri s’hauria gelat dins la cubeta, ja que la seva liquiditat no es manté pas a quaranta-dos graus sota zero. Però Barbicane s’havia proveït d’un termòmetre de desbordament, del sistema Walferdin,[67] que dóna unes mínimes de temperatura exageradament baixes.

Abans de començar l’experiència, aquell instrument va ser comparat amb un termòmetre ordinari i Barbicane es va disposar a emprar-lo.

—Com ens ho farem? —va preguntar Nicholl.

—Res no és més fàcil —va respondre Michel Ardan, que mai no s’amoïnava per res—, S’obre ràpidament la lluerna; es llança l’instrument; segueix el projectil amb una docilitat exemplar; al cap d’un quart d’hora, es retira…

—Amb la mà? —va preguntar Barbicane.

—Sí, amb la mà —va respondre Michel.



—Doncs bé, amic meu, no t’hi exposis pas —va respondre Barbicane—, perquè la mà que retiraràs no serà ja res més que un monyó gelat i deformat per aquests freds espantosos.

—De veritat?

—Experimentaràs la sensació d’una cremada terrible, tal com seria la d’un ferro roent, perquè, tant si la calor surt brutalment de la nostra carn com si hi entra, és exactament el mateix. D’altra banda, no estic pas segur que els objectes llançats per nosaltres fora del projectil continuïn fent-nos seguici.

—Per què? —va dir Nicholl.

—Perquè, si travessem una atmosfera, per poc densa que sigui, aquests objectes es retardaran. Ara, l’obscuritat ens impedeix de verificar si floten encara al voltant de nosaltres. Per consegüent, per tal de no exposar-nos a perdre el nostre termòmetre, el lligarem i el retornarem més fàcilment a l’interior.

Els consells de Barbicane van ser seguits. A través de la lluerna ràpidament oberta, Nicholl va llançar l’instrument que retenia una corda molt curta, a fi que pogués ser retirat amb rapidesa. La lluerna havia estat oberta només durant un segon i, tanmateix, aquell segon havia bastat per permetre que un fred violent penetrés a l’interior del projectil.

—Mil diables! —va exclamar Michel Ardan—, Fa un fred capaç de gelar els óssos blancs!

Barbicane va esperar que s’hagués escolat una mitja hora, temps més que suficient per permetre a l’instrument de davallar al nivell de la temperatura de l’espai. Després, passat aquell temps, el termòmetre va ser retirat ràpidament.

Barbicane va calcular la quantitat d’esperit de vi vessada en la petita ampolla soldada a la part inferior de l’instrument i va dir:

—Cent quaranta graus centígrads sota zero.

El senyor Pouillet tenia raó contra Fourier. Aquella era la temperatura terrible de l’espai sideral! Aquella és, potser, la dels continents lunars, quan l’astre de la nit ha perdut per irradiació tota la calor que li han abocat quinze dies de sol!





15

Hipèrbola o paràbola


Algú s’estranyarà potser de veure Barbicane i els seus companys tan poc preocupats pel futur que els reservava aquella presó de metall arrossegada pels espais infinits de l’èter. En lloc de preguntar-se a on anaven així, passaven el temps fent experiències, com si haguessin estat instal·lats tranquil·lament al seu despatx de treball.

Es podria respondre que uns homes tan fortament trempats estaven per damunt de preocupacions com aquelles, que no s’inquietaven gens ni mica i que tenien altres coses a fer que preocupar-se per la seva sort futura.

La veritat és que no eren amos del seu projectil, que no podien ni encarrilar la seva marxa ni modificar la seva direcció. Un mariner orienta cap on vol la proa de la seva nau; un aeronauta pot imprimir al seu globus aerostàtic moviments verticals. Ells, al contrari, no tenien cap possibilitat d’acció sobre el seu vehicle. Tota maniobra els era vedada. D’aquí provenia aquella disposició a deixar fer, a «deixar córrer», segons l’expressió marinera.

¿On es trobaven en aquell moment, a les sis del matí, durant aquell dia que a la Terra s’anomenava 6 de desembre? Molt certerament a la vora de la Lluna i fins i tot prou a la vora perquè els semblés com una pantalla immensa de color negre estesa enmig del firmament. Quant a la distancia que els separava, hauria estat impossible d’avaluar-la. El projectil, mantingut per forces inexplicables, havia passat fregant el pol nord del satèl·lit a menys de cinquanta quilòmetres. Però, al cap de dues hores d’haver entrat en el con d’ombra, havia crescut o havia disminuït? Mancava tot punt de referència per estimar tant la direcció com la velocitat del projectil. Potser s’allunyava ràpidament del disc, i sortiria ben aviat de l’ombra pura. Potser, al contrari, s’hi acostava sensiblement, fins al punt de xocar al cap d’una mica contra algun pic elevat de l’hemisferi invisible, fet que hauria posat terme al viatge, sens dubte en perjudici dels viatgers.

S’encetà una discussió sobre aquest tema i Michel Ardan, sempre ric en explicacions, va emetre l’opinió que la bala, retinguda per l’atracció lunar, acabaria caient-hi com cau un aeròlit a la superfície del globus terraqüi.

—En primer lloc, camarada —li va respondre Barbicane—, tots els aeròlits no cauen pas sobre la Terra; sinó un petit nombre. Per tant, del fet que hàgim passat a l’estat d’aeròlit, no se’n segueix pas que hàgim d’assolir necessàriament la superfície de la Lluna.

—Tanmateix —va respondre Michel—, si ens hi acostem tan a la vora…

—Error —replicà Barbicane—, ¿No has vist en certes èpoques com estels fugaços ratllen el cel per milers?

—Sí.



—Doncs bé, aquests estels, o més aviat aquests corpuscles, només brillen perquè s’escalfen lliscant per les capes atmosfèriques. Per tant, si travessen l’atmosfera, és que passen a menys de setze llegües del globus i, tanmateix, rarament hi cauen. Passa el mateix amb el nostre projectil. Pot acostar-se molt a la vora de la Lluna i, això no obstant, no caure-hi pas.

—Però aleshores —va preguntar Michel— tindria curiositat per saber una cosa: ¿com es comportarà en l’espai el nostre vehicle errant?

—Només veig dues hipòtesis —va respondre Barbicane, després d’alguns instants de reflexió.

—Quines?

—El projectil pot elegir entre dues corbes matemàtiques, i seguirà l’una o l’altra segons la velocitat amb què estigui animat i que jo no podria avaluar en aquest moment.

—Sí —va dir Nicholl—, se n’anirà seguint una paràbola o bé seguint una hipèrbola.

—M’agraden els grans mots! —va exclamar Michel Ardan—, Se sap ben de seguida què volen dir. ¿I em podríeu dir, si us plau, què significa la vostra paràbola?

—Amic meu —va respondre el capità—, la paràbola és una corba de segon ordre que resulta de la secció d’un con tallat per un pla, paral·lelament a un dels seus costats.

—Ah! Ah! —va fer Michel en un to satisfet.

—És, aproximadament —va continuar dient Nicholl—, la trajectòria que descriu una bomba llançada per un morter.

—Perfecte. I la hipèrbola? —va preguntar Michel.

—La hipèrbola, Michel, és una corba de segon ordre, produïda per la intersecció d’una superfície cònica i d’un pla paral·lel al seu eix, i que constitueix dues branques separades l’una de l’altra i que s’estenen indefinidament en tots dos sentits.

—És possible? —va dir Michel Ardan cridant en el to més seriós, com si se li hagués comunicat un esdeveniment greu—. Aleshores fixa’t bé en això, capità Nicholl: el que m’agrada de la teva definició d’hipèrbola (anava a dir hiperbúlia) és que encara és menys clara que el mot que pretens definir!

Nicholl i Barbicane es preocupaven ben poc de les plasenteries de Michel Ardan. S’havien llançat en una discussió científica. El que els apassionava era saber quina seria la corba seguida pel projectil. L’un sostenia que seria la hipèrbola, l’altre la paràbola. Es donaven raons eriçades de x. Els seus arguments eren presentats en un llenguatge que feia saltar Michel. La discussió era viva i cap d’ambdós adversaris no volia sacrificar a l’altre la seva corba de predilecció.

Aquella disputa científica, que s’allargava, va acabar per impacientar Michel, que va dir:

—Ah! Bah! Acabareu, senyors del cosinus, de llançar-vos paràboles i hipèrboles al cap?… Vull saber, jo, l’Única cosa interessant en aquest assumpte. Seguirem l’una o l’altra de les vostres corbes. Bé. Però cap on ens menaran?

—Enlloc —va respondre Nicholl.

—Com, enlloc?

—Evidentment —va dir Barbicane—. Són corbes no tancades que es prolonguen fins a l’infinit!

—Ah, savis! —va exclamar Michel—, Us porto ben dins del meu cor! I què ens importen la paràbola o la hipèrbola, des del moment en què l’una o l’altra ens arrosseguen igualment cap a l’infinit enmig de l’espai?

Barbicane i Nicholl no van poder evitar de somriure. Acabaven de practicar «l’art per Part». Mai una qüestió més ociosa no havia estat tractada en un moment més inoportú. La veritat sinistra era que el projectil, arrossegat hiperbòlicament o parabòlicament, no havia de tornar mai més ni a la Terra ni a la Lluna.

Ara bé, què els esdevindria, a aquells viatgers agosarats, en un futur pròxim? Si no morien de fam, si no morien de set, és que, al cap d’alguns dies, quan els manqués el gas, moririen per falta d’aire, si abans no els havia matat el fred!

Tanmateix, per important que fos el fet d’economitzar el gas, l’abaixament excessiu de la temperatura ambiental els va obligar a consumir-ne una certa quantitat. Posats a ser estrictes, podien passar sense llum, però no pas sense calor. Molt sortosament, la calor produïda per l’aparell de Reiset i Regnault va elevar una mica la temperatura interior del projectil i, sense grans despeses, van poder mantenir-la en un grau suportable.

Tanmateix, les observacions havien esdevingut molt difícils a través de les lluernes. La humitat interior de la bala es condensava sobre els vidres i s’hi congelava immediatament. Calia destruir aquella opacitat del vidre mitjançant fregaments reiterats. De tota manera, van poder constatar certs fenòmens del més gran interès.

En efecte, si aquell disc invisible era proveït d’una atmosfera, ¿no s’havia de veure com estels fugaços la ratllaven amb les seves trajectòries? Si el mateix projectil travessava aquelles capes fluides, ¿no es podria sorprendre algun soroll repercutit pels ecos lunars, les fragors d’una tempesta, per exemple, el baluern d’una allau, les detonacions d’un volcà en activitat? I si alguna muntanya ignívoma s’emplomallava de guspires, ¿no en reconeixerien les fulguracions intenses? Mitjançant uns fets com aquests, curosament constatats, haurien elucidat singularment aquella obscura qüestió de la constitució lunar. Per això, Barbicane i Nicholl, apostats a la seva lluerna igual que astrònoms, observaven amb una paciència escrupolosa.

Però, fins aleshores, el disc romania mut i fosc. No responia pas a les múltiples interrogacions que li plantejaven aquells esperits ardents.

Això va provocar aquesta reflexió de Michel, bastant justa en aparença:

—Si mai tornem a començar aquest viatge, farem bé d’elegir l’època en la qual la Lluna és nova.

—En efecte —va respondre Nicholl—, aquesta circumstància seria més favorable. Admeto que la Lluna, negada en els raigs solars, no seria pas visible durant el trajecte, però en compensació es percebria la Terra, que seria plena. A més a més, si fóssim arrossegats al voltant de la Lluna, com s’esdevé en aquest moment, tindríem almenys l’avantatge de veure el disc invisible magníficament il·luminat!

—Ben dit, Nicholl! —replicà Michel Ardan—, Què en penses tu, d’això, Barbicane?

—Penso que —va respondre el seriós president—, si mai tornem a començar aquest viatge, partirem a la mateixa època i en les mateixes condicions. Suposeu que haguéssim assolit el nostre objectiu: ¿No hauria valgut més trobar continents a plena llum en lloc d’una contrada immersa en una nit obscura? ¿No s’hauria fet la nostra primera instal·lació en unes circumstàncies millors? Sí, evidentment. Quant a aquest costat invisible, l’hauríem visitat durant els nostres viatges de reconeixement pel globus lunar. Per tant, aquesta època de la Lluna plena va ser escollida sortosament. Però calia arribar a l’objectiu i, per arribar-hi, no ser desviat de la seva ruta.

—A això, res a objectar —va dir Michel Ardan—, Això no obstant, heus aquí una bona ocasió fallada d’observar l’altre costat de la Lluna! ¿Qui sap si els habitants dels altres planetes no són més avançats que els savis de la Terra quant al coneixement dels seus satèl·lits?

A aquesta remarca de Michel Ardan s’hauria pogut fer fàcilment la resposta següent: sí, d’altres satèl·lits, per la seva proximitat més gran, haurien fet més fàcil el seu estudi. Els habitants de Saturn, de Júpiter i d’Urà, si existeixen, van poder establir amb les seves llunes unes comunicacions més fàcils. Els quatre satèl·lits de Júpiter[68] graviten a una distància de cent vuit mil dues-centes seixanta llegües, cent setanta-dues mil dues-centes llegües, dues-centes setanta-quatre mil set-centes llegües i quatre-centes vuitanta mil cent trenta llegües. Però aquestes distàncies són comptades des del centre del planeta i, tot restant-ne la longitud del radi, que és de disset a divuit mil llegües, es veu que el primer satèl·lit és menys lluny de la superfície de Júpiter que la Lluna ho és de la superfície de la Terra. De les vuit llunes de Saturn, quatre en són igualment més pròximes; Dione és a vuitanta-quatre mil sis-centes llegües; Tetis a seixanta-dues mil nou-centes seixanta-sis llegües; Encelade a quaranta-vuit mil cent noranta-una llegües, i, finalment, Mimas a una distància mitjana de trenta-quatre mil cinc-centes llegües solament. Dels vuit satèl·lits d’Urà, el primer, Ariel, és a només cinquanta-una mil cinc-centes vint llegües del planeta.[69]

Per consegüent, a la superfície de tots tres astres, una experiència anàloga a la del president Barbicane hauria presentat menors dificultats. Si, doncs, els seus habitants han intentat l’aventura, han reconegut potser la constitució de la meitat d’aquell disc, que el seu satèl·lit sostreu eternament als seus ulls.[70] Però, si mai no han abandonat el seu planeta, no són pas més avançats que els astrònoms de la Terra.

Tanmateix, la bala descrivia en l’ombra aquella trajectòria incalculable que cap punt de referència no permetia d’establir. ¿S’havia modificat la seva direcció, fos sota la influència de l’atracció lunar, fos sota l’acció d’un astre desconegut? Barbicane no podia pas dir-ho. Però havia tingut lloc un canvi en la posició relativa del vehicle i Barbicane va constatar-lo cap a les quatre de la matinada.

Aquell canvi consistia en el fet que el fons del projectil s’havia girat cap a la superfície de la Lluna i es mantenia seguint una perpendicular passant pel seu eix. L’atracció, és a dir, la gravetat, havia menat aquella modificació. La part més pesant de la bala s’inclinava cap al disc invisible, exactament com si caigués cap a ell.

Queia, doncs? ¿Assolirien, els viatgers, finalment, aquell objectiu tan desitjat? No. I l’observació des d’un punt de referència, bastant inexplicable d’altra banda, va venir a demostrar a Barbicane que el seu projectil no s’acostava pas a la Lluna i que es desplaçava seguint una corba gairebé concèntrica.

Aquell punt de referència va ser un esclat lluminós que Nicholl assenyalà de cop i volta sobre el límit de l’horitzó format pel disc negre. Aquell punt no podia ser confós amb un estel. Era una incandescència vermellosa que s’engrandia a poc a poc, prova incontestable que el projectil es desplaçava cap a ell i no queia pas normalment sobre la superfície de l’astre.

—Un volcà! És un volcà en activitat! —va exclamar Nicholl—. És una expansió dels focs interiors de la Lluna! Aquest món, doncs, no és pas encara totalment apagat.

—Sí, una erupció! —va respondre Barbicane, que estudiava acuradament aquell fenomen amb la seva ullera de llarga vista adequada per a la nit—. Què podria ser, en efecte, sinó un volcà?

—Però aleshores —va dir Michel Ardan—, per mantenir aquesta combustió, és necessari l’aire. Una atmosfera, doncs, envolta aquesta part de la Lluna.

—És possible —va respondre Barbicane—, però no ha de ser així necessàriament. El volcà, per la descomposició de certes matèries, pot fornir-se ell mateix l’oxigen que li cal i llançar així flames en el buit. Em sembla fins i tot que aquesta deflagració té la intensitat i l’esclat propis dels objectes la combustió dels quals es produeix en l’oxigen pur. No ens precipitem, doncs, a afirmar l’existència d’una atmosfera lunar.

La muntanya ignívoma devia estar situada aproximadament sobre el quaranta-cinquè grau de latitud sud de la part invisible del disc. Però, per gran desplaer de Barbicane, la corba que descrivia el projectil l’arrossegava lluny del punt assenyalat per l’erupció. No va poder, dones, determinar-ne més exactament la naturalesa. Al cap d’una mitja hora d’haver estat assenyalat, aquell punt lluminós va desaparèixer darrera l’horitzó fosc. Tanmateix, la constatació d’aquell fenomen era un fet considerable dins els estudis selenogràfics. Provava que tota calor no havia desaparegut pas encara de les entranyes d’aquell globus i, allí on existeix la calor, ¿qui pot afirmar que el regne vegetal, que el mateix regne animal no hagin resistit fins ara a les influències destructives? L’existència d’aquell volcà en erupció, indiscutiblement reconeguda pels savis de la Terra, hauria produït sens dubte moltes teories favorables a aquella important qüestió de l’habitabilitat de la Lluna.

Barbicane va deixar-se arrossegar per les seves reflexions. Va abandonar-se a un somieig mut on s’agitaven els destins misteriosos del món lunar. Intentava de relacionar entre ells els fets observats fins aleshores, quan un nou incident va cridar-lo bruscament a la realitat.

Aquell incident era més que un fenomen còsmic: era un perill amenaçador les conseqüències del qual podien ser desastroses.

De sobte, enmig de l’èter, en aquelles tenebres profundes, va aparèixer una massa enorme. Era com una Lluna, però una Lluna incandescent i d’un esclat tan insuportable, que tallava netament l’obscuritat brutal de l’espai. Aquella massa, de forma circular, llançava una llum tan intensa que omplia el projectil. Les cares de Barbicane, de Nicholl i de Michel Ardan, violentament banyades en aquelles cascades blanques, van prendre aquella aparença espectral, lívida, groguenca, que els físics produeixen amb la llum artificial de l’alcohol impregnat de sal.

—Mil diables! —va exclamar Michel Ardan—. Tenim un aspecte esgarrifós! Què és, aquesta lluna malfadada?

—Un bòlid —va respondre Barbicane.

—Un bòlid inflamat, en el buit?

—Sí.

Aquell globus de foc era un bòlid, en efecte. Barbicane no s’equivocava pas. Però, si aquells meteors còsmics, observats des de la Terra, presenten només generalment una llum una mica inferior a la de la Lluna, allí, en aquell èter fosc, resplendien. Aquells cossos errants porten en si mateixos el principi de la seva incandescència. L’aire ambiental no és pas necessari per a la seva deflagrado. I, en efecte, si alguns d’aquells bòlids travessen les capes atmosfèriques a dues o tres llegües de la Terra, d’altres, al contrari, descriuen la seva trajectòria a una distància en què ja no hi ha atmosfera. Exemples de bòlids com aquests: l’un del 27 d’octubre de 1844, aparegut a una altura de cent vint-i-vuit llegües, l’altre del 18 d’agost de 1841, desaparegut a una distància de cent vuitanta-dues llegües. Alguns d’aquests meteors tenen de tres a quatre quilòmetres d’amplada i es mouen a una velocitat que pot anar fins a setanta-cinc quilòmetres per segon,[71] seguint una direcció inversa al moviment de la Terra.

Que hom s’imagini, si pot, la situació dels viatgers. És impossible descriure-la. Malgrat el seu coratge, la seva sang freda, la seva despreocupació davant del perill, estaven muts, immòbils, amb els membres crispats, sotmesos a una torbació espantosa. El seu projectil, la marxa del qual no podien desviar, corria de dret cap a aquella massa ígnia, més intensa que la gola oberta d’un forn encès. Semblava precipitar-se cap a un abisme de foc.



Barbicane va agafar la mà dels seus dos companys i tots tres van esguardar a través de llurs parpelles mig tancades aquell asteroide escalfat fins a esdevenir blanc. Si el pensament no s’havia destruït en ells, si el seu cervell funcionava encara enmig del seu espant, devien creure’s perduts!

Al cap de dos minuts de la brusca aparició d’aquell bòlid, dos segles d’angoixa!, quan semblava que el projectil estava a punt de xocar contra ell, el globus de foc va esclatar com una bomba, per bé que sense fer cap soroll enmig d’aquell buit en què el so, que és solament una agitació de les capes d’aire, no podia produir-se.

Nicholl va llançar un crit. Els seus companys i ell van precipitar-se cap al vidre de les lluernes. Quin espectacle! Quina ploma podria descriure’l? Quina paleta seria prou rica en colors per reproduir-ne la magnificència?

Era com l’apagament d’un cràter, com la dispersió d’un incendi immens. Milers de fragments lluminosos il·luminaven i ratllaven l’espai amb els seus focs. Totes les grandàries, tots els colors s’hi barrejaven. Eren irradiacions grogues, groguenques, vermelles, verdes, grises, una corona de focs artificials multicolors. Del globus enorme i temible, no en restava ja més que aquells trossos arrossegats en totes les direccions, esdevinguts asteroides al seu torn, uns flamejants com una espasa, d’altres envoltats per un núvol blanquinós, d’altres deixant darrera d’ells traces resplendents de pols còsmica.

Aquells blocs incandescents van entrecreuar-se, van entrexocar-se, van dispersar-se en fragments més petits, alguns dels quals van xocar contra el projectil. El seu vidre de l’esquerra va ser fins i tot esquerdat per un xoc violent. Semblava flotar enmig d’una granissada d’obusos el més petit dels quals podia anorrear-lo en un instant.

La llum que saturava l’èter s’escampava amb una intensitat incomparable, ja que aquells asteroides la dispersaven en tots sentits. En un moment determinat, va arribar a ser tan viva, que Michel, arrossegant cap al seu vidre Barbicane i Nicholl, va exclamar:

—La Lluna invisible, finalment visible!



I tots tres, a través d’un efluvi lluminós que va durar alguns segons, van entreveure aquell disc misteriós que la mirada de l’home percebia per primera vegada.

Què van distingir a aquella distància que no podien avaluar? Algunes bandes allargades sobre el disc, veritables núvols formats en un medi atmosfèric molt reduït, del qual emergien no solament totes les muntanyes, sinó també els relleus de mediocre importància, aquells circs, aquells cràters oberts capriciosament disposats, tal com existeixen a la superfície visible. Després uns espais immensos, no pas planes àrides, sinó veritables mars, oceans profusament distribuïts, que reflectien sobre el seu mirall líquid tota aquella màgia enlluernadora dels focs de l’espai. En fi, a la superfície dels continents, vastes masses fosques, tal com apareixerien selves immenses sota la fugaç il·luminació d’un llamp…

¿Era una il·lusió, un error dels ulls, un engany de l’òptica? ¿Podien donar una afirmació científica a aquella observació obtinguda tan superficialment? ¿Gosarien pronunciar-se sobre la qüestió de la seva habitabilitat, després d’una percepció tan feble del disc invisible?

Tanmateix, les fulguracions de l’espai van afeblir-se a poc a poc; el seu esclat accidental va minvar; els asteroides van fugir seguint diverses trajectòries i van apagar-se en la llunyania. L’èter va recuperar finalment la seva tenebrositat habitual; els estels, eclipsats per un moment, van guspirejar al firmament i el disc, a penes entrevist, es va perdre de bell nou en la nit impenetrable.





16

L’hemisferi meridional


El projectil acabava d’escapar-se d’un perill terrible, d’un perill ben imprevist. ¿Qui hauria imaginat un encontre de bòlids com aquell? Aquells cossos errants podien suscitar als viatgers seriosos perills. Eren per a ells com esculls sembrats en aquella mar etèria, que, menys afortunats que els navegants, no podien defugir. Però es planyien, aquells aventurers de l’espai? No, per tal com la natura els havia ofert aquell espectacle esplèndid d’un meteor còsmic esclatant en una explosió formidable, ja que aquells incomparables focs d’artifici, que cap Ruggieri[72] no podria imitar, havien il·luminat durant alguns segons el nimbe invisible de la Lluna. En aquella il·luminació ràpida, se’ls havia aparegut un munt de continents, de mars, de selves. ¿Aportava, doncs, l’atmosfera a aquella cara desconeguda les seves molècules vivificants? Eren qüestions i preguntes insolubles, eternament plantejades a la curiositat humana!

Eren aleshores dos quarts de quatre de la tarda. La bala seguia la seva direcció curvilínia al voltant de la Lluna. Havia estat modificada encara pel meteor la seva trajectòria? Es podia témer. El projectil, tanmateix, havia de descriure una corba impertorbablement determinada per les lleis de la mecànica racional. Barbicane va inclinar-se a creure que aquella corba seria més aviat una paràbola que una hipèrbola. Això no obstant, admesa aquesta paràbola, la bala hauria hagut de sortir bastant ràpidament del con d’ombra projectat en l’espai en oposició al Sol. Aquell con, en efecte, és molt estret: el diàmetre angular de la Lluna és igual de petit, si hom el compara amb el diàmetre de l’astre del dia. Ara, fins aleshores, el projectil flotava en aquella ombra profunda. Fos quina fos la seva velocitat —i no podia haver estat moderada—, continuava el seu període d’ocultació. Això era un fet evident, però potser no hauria d’haver estat així en el cas suposat d’una trajectòria rigorosament parabòlica. Era un nou problema que turmentava el cervell de Barbicane, veritablement empresonat en un cercle d’incògnites que no podia aïllar.

Cap dels viatgers no pensava dedicar ni un moment al repòs. Cada un estava a l’aguait d’algun fet inesperat que hagués llançat una nova resplendor sobre els estudis uranogràfics. Cap a les cinc, Michel Ardan va distribuir, sota el nom de dinar, alguns trossos de pa i de carn freda, que van ser engolits ràpidament, sense que ningú hagués abandonat la seva lluerna, el vidre de la qual s’encrostava incessantment sota la condensació dels vapors.



Cap a tres quarts de sis de la tarda, Nicholl, armat amb la seva ullera de llarga vista, va assenyalar, vers la vora meridional de la Lluna i en la direcció seguida pel projectil, alguns punts resplendents que es destacaven sobre la pantalla fosca del cel. S’hauria dit que es tractava d’una successió de pics aguts, perfilant-se com una línia desigual. Il·luminaven bastant vivament. Així apareix l’alineament terminal de la Lluna quan es presenta en un dels seus octants.

No podia equivocar-se tocant a això. Ja no es tractava d’un simple meteor, del qual, aquesta aresta lluminosa no en tenia ni el color ni la mobilitat. Tampoc no es tractava d’un volcà en erupció. Per això, Barbicane no va dubtar a pronunciar-se.

—El Sol! —va exclamar.

—Què? El Sol? —van respondre alhora Nicholl i Michel Ardan.

—Sí, amics meus, és el mateix astre radiant que il·lumina el cim d’aquelles muntanyes situades a la vora meridional de la Lluna. Ens acostem evidentment al pol Sud!

—Després d’haver passat pel pol Nord —va respondre Michel—. Hem fet, doncs, la volta al nostre satèl·lit!

—Sí, valerós Michel.

—Aleshores, ja no cal témer res d’hipèrboles, res de paràboles, res de corbes obertes!

—No, sinó que es tracta d’una corba tancada.

—Que s’anomena?

—Una el·lipse. En lloc d’anar-se a perdre als espais interplanetaris, és probable que el projectil descrigui una òrbita el·líptica al voltant de la Lluna.

—És veritat!

—I esdevindrà el seu satèl·lit.

—Lluna de la Lluna! —va exclamar Michel Ardan.

—Només et faré observar, digne amic meu —va replicar Barbicane—, que no per això estarem menys perduts!

—Sí, però d’una altra manera, i més divertida! —va respondre el despreocupat francès amb el seu somriure més amable.

El president Barbicane tenia raó. En descriure aquella òrbita el·líptica, el projectil gravitaria sens dubte eternament al voltant de la Lluna, com un sots-satèl·lit. Era un nou astre afegit al món solar, un microcosmos poblat per tres habitants —que la manca d’aire mataria aviat—. Barbicane, doncs, no podia estar content d’aquella situació definitiva, imposada a la bala per la doble influència de les forces centrípeta i centrífuga. Els seus companys i ell tornarien a veure la cara il·luminada del disc lunar. Potser la seva existència es prolongaria fins i tot prou perquè percebessin per darrera vegada la Terra plena, superbament il·luminada pels raigs del Sol! Potser podrien dir un darrer adéu a aquell globus que no havien de tornar a veure més! Després, el seu projectil seria ja només una massa apagada, morta, semblant a aquells asteroides inerts que circulen dins l’èter. L’únic conhort per a ells era el d’abandonar finalment aquelles tenebres insondables, retornar a la llum, entrar de bell nou en les zones banyades per la irradiació solar!

Tanmateix, les muntanyes, reconegudes per Barbicane, se separaven cada vegada més de la massa fosca. Eren els monts Dòrfel i Leibniz, que es drecen al sud, en la regió circumpolar de la Lluna.

Totes les muntanyes de l’hemisferi visible han estat mesurades amb una exactitud perfecta. Potser algú s’estranyarà d’aquesta perfecció i, tanmateix, aquests mètodes hipsomètrics són rigorosos. Es pot afirmar fins i tot que l’altitud de les muntanyes de la Lluna no és pas menys exactament determinada que la de les muntanyes de la Terra.

El mètode emprat més generalment és el que mesura l’ombra projectada per les muntanyes, tenint en compte l’altura del Sol al moment de l’observació. Aquesta mesura s’obté fàcilment mitjançant una ullera de llarga vista proveïda d’un reticle de dos fils paral·lels, un cop acceptat que el diàmetre real del disc lunar és conegut amb exactitud. Aquest mètode permet igualment de calcular la profunditat dels cràters i de les cavitats de la Lluna. Galileu va usar-lo, i després els senyors Beer i Moedler van emprar-lo amb bon èxit.

Un altre mètode, dit dels raigs tangents, pot ser també aplicat a la mesura dels relleus lunars. Se l’aplica al moment en què les muntanyes formen punts lluminosos destacats de la línia de separació d’ombra i de llum, que brillen sobre la part obscura del disc. Aquells punts lluminosos són produïts pels raigs solars superiors als que determinen el límit de la fase. Per tant, la mesura de l’interval obscur que deixen entre ells el punt lluminós i la part lluminosa de la fase més pròxima donen exactament l’altura d’aquell punt. Però, com es comprèn, aquest procediment no pot ser aplicat sinó a les muntanyes que són veïnes a la línia de separació d’ombra i llum.

Un tercer mètode consistiria a mesurar el perfil de les muntanyes lunars que es dibuixen sobre el fons, mitjançant el micròmetre; però només és aplicable a les altures que es troben a la vora del caire de l’astre.

En tots aquests casos es remarcarà que aquesta mesura de les ombres, dels intervals o dels perfils només pot ser feta quan els raigs solars incideixen obliquament en la Lluna en relació amb l’observador. Quan hi incideixen directament, en un mot, quan és plena, tota ombra és imperiosament expulsada del seu disc i ja no és possible l’observació.

Galileu, després d’haver reconegut l’existència de les muntanyes lunars, va ser el primer a emprar el mètode de les ombres projectades per calcular les seves altures. Tal com ja s’ha dit abans, els va atribuir una mitjana de quatre mil cinc-centes marques hexàmeres. Hevelius va rebaixar considerablement aquelles xifres, que Riccioli, al contrari, va doblar. Aquelles mesures eren exagerades d’una part i de l’altra. Herschel, armat amb instruments perfeccionats, va acostar-se més a la veritat hipsomètrica. Però cal cercar-la finalment en els informes dels observadors moderns.

Els senyors Beer i Moedler, els selenògrafs més perfectes de tot el món, van mesurar mil noranta-cinc muntanyes lunars. Dels seus càlculs resulta que sis d’aquelles muntanyes s’eleven per damunt de cinc mil vuit-cents metres, i vint-i-dues per damunt de quatre mil vuit-cents. El cim més alt de la Lluna mesura set mil sis-cents tres metres; és, doncs, inferior als de la Terra, alguns dels quals el superen de cinc a sis-centes marques hexàmeres. Però s’ha de fer una remarca. Si se les compara amb els volums respectius d’ambdós astres, les muntanyes lunars són relativament més elevades que les muntanyes terrestres. Les primeres formen la quatre-cents setantena part del diàmetre de la Lluna, i les segones, només la mil quatre-cents quarantena part del diàmetre de la Terra. Perquè una muntanya terrestre assolís les proporcions relatives d’una muntanya lunar, caldria que la seva altitud perpendicular mesurés sis llegües i mitja. Ara bé, la més elevada no arriba als nou quilòmetres.

Així doncs, per procedir per comparació, la cadena de l’Himàlaia compta tres pics superiors als pics lunars: el mont Everest, d’una altura de vuit mil vuit-cents tren-ta-set metres, el Kunxinjuga, d’una altura de vuit mil cinc-cents vuitanta-vuit metres, i el Dwalagiri,[73] d’una altura de vuit mil cent vuitanta-set metres. Els monts Dórfel i Leibniz de la Lluna tenen una altitud igual a la del Jewahir[74] de la mateixa cadena, o sigui set mil sis-cents tres metres. Newton, Casatus, Curtius, Short, Tycho, Claváis, Blancanus, Endimió, els cims principals del Caucas i dels Apenins, són superiors al Mont Blanc, que mesura quatre mil vuit-cents deu metres. Són iguals al Mont Blanc: Moret, Teòfil, Catharina; iguals al Mont Rosa, o sigui quatre mil sis-cents trenta-sis metres:[75] Piccolomini, Werner i Harpalus; al Mont Cervin, d’una altura de quatre mil cinc-cents vint-i-dos metres: Macrobi, Eratòstenes, Albatec, Delambre; al pic de Tenerife,[76] d’una elevació de tres mil set-cents deu metres: Bacon, Cisatus, Fitolaus i els pics dels Alps; al Mont Perdut dels Pirineus, o sigui tres mil tres-cents cinquanta-un metres: Roemer i Boguslawski; a l’Etna, d’una altura de tres mil dos-cents trenta-set metres: Hèrcules, Atlas, Furnerius.

Aquests són els punts de comparació que permeten d’apreciar l’altura de les muntanyes lunars. Bé, doncs, la trajectòria seguida pel projectil l’arrossega precisament cap a aquella regió muntanyosa de l’hemisferi sud, allí on s’eleven les mostres més belles de l’orografia lunar.





17

Tycho


A les sis de la tarda, el projectil passava pel pol sud, a menys de seixanta quilòmetres, una distància igual a aquella a la qual s’havia acostat al pol nord. La corba el·líptica es dibuixava, doncs, rigorosament.

En aquell moment, els viatgers tornaven a entrar en l’efluvi benefactor dels raigs solars. Tornaven a veure els estels, que es movien amb lentitud de l’orient a l’occident. L’astre radiant va ser saludat amb un triple hurra. Amb la seva llum enviava la seva calor, que va transpirar de seguida a través de les parets de metall. Els vidres van recuperar la seva transparència acostumada. La seva capa de glaç es va fondre com per art d’encantament. Immediatament, com a mesura d’economia, el gas va ser apagat. Només l’aparell d’aire va haver de con-sumir-ne la quantitat habitual.

—Ah! —va fer Nicholl— Que bons que són aquests raigs de calor! Amb quina impaciència, després d’una nit tan llarga, deuen esperar els selenites la reaparició de l’astre del dia!

—Sí —va respondre Michel Ardan, aspirant, per dir-ho així, aquest èter refulgent—; llum i calor: tota la vida és aquí!

I en aquell moment, el fons del projectil tendia a apartar-se lleugerament de la superfície lunar, per manera de seguir una òrbita el·líptica bastant allargada. Des d’aquell punt, si la Terra hagués estat plena, Barbicane i els seus companys haurien pogut tornar-la a veure. Però, negada en la irradiació del Sol, romania absolutament invisible. Un altre espectacle havia d’atreure la seva mirada, aquell que oferia la regió austral de la Lluna, acostada per les ulleres de llarga vista a un mig quart de llegua. Ja no van abandonar les lluernes i van observar bé tots els detalls d’aquell continent singular.

Els monts Dòrfel i Leibniz formen dos grups separats que s’estenen poc més poc menys al pol Sud. El primer grup s’estén des del pol fins al vuitanta-quatrè paral·lel, sobre la part oriental de 1’astre; el segon, dibuixat sobre la vora oriental, va des del seixanta-cinquè grau de latitud fins al pol.

Sobre la seva aresta capriciosament contornejada apareixen unes cascades enlluernadores, tal com va as-senyalar-les el pare Secchi. Amb més certitud que l’il·lustre astrònom romà, Barbicane va poder reconèixer la seva naturalesa.

—Són neus! —va exclamar.

—Neus? —va repetir Nicholl.

—Sí, Nicholl, neus la superfície de les quals està profundament glaçada. Mireu com reflecteix els raigs lluminosos. Unes laves refredades no donarien pas una reflexió tan intensa. Hi ha, doncs, aigua, hi ha, doncs, aire sobre la Lluna. Tan poc com es vulgui, però el fet ja no pot ser contestat!

No, no ho podia ser! I si Barbicane torna a veure mai la Terra, les seves anotacions donaran testimoni d’aquell fet considerable en les observacions selenogràfiques.



Aquells monts Dòrfel i Leibniz s’elevaven enmig de planes d’una extensió mitjana que vorejaven una successió indefinida de circs i de muralles anulars. Aquelles dues cadenes són les úniques que es troben en la regió dels circs. Poc accidentades relativament, projecten aquí i allí alguns pics aguts el cim més alt dels quals mesura set mil sis-cents tres metres.

Però el projectil dominava tot aquell conjunt i el relleu desapareixia en aquell enlluernament intens del disc. Als ulls dels viatgers reapareixia aquell aspecte arcaic dels paisatges lunars, exempts de tons, sense degradació de colors, sense matisos d’ombres, brutalment blancs i negres, per tal com els manca la llum difusa. Tanmateix, la visió d’aquell món desolat no deixava de captivar-los per la seva mateixa estranyesa. Es passejaven per damunt d’aquella regió caòtica, com si haguessin estat arrossegats pel buf d’un huracà, mirant com els cims desfilaven sota els seus peus, penetrant amb la mirada les cavitats, davallant fins a les ranures, enfilant-se per les muralles, sondant aquells forats misteriosos, anivellant totes aquelles fractures. Però cap traça de vegetació, cap aparença de ciutats; només estratificacions, corrents de lava, expansions polides com miralls immensos que reflectien els raigs solars amb una resplendor inaguantable. Res d’un món vivent: era tot un món mort, on les allaus, rodolant des del cim de les muntanyes, anaven a enfonsar-se sense fer soroll fins al fons dels abismes. Tenien moviment, però els mancava encara el baluern.

Barbicane va constatar per observacions reiterades que els relleus de les vores del disc, malgrat que haguessin estat sotmeses a unes forces diferents d’aquelles pròpies de la regió central, presentaven una configuració uniforme. La mateixa agregació circular, els mateixos ressalts del sòl. Això no obstant, es podia pensar que les seves disposicions no devien ser anàlogues. Al centre, en efecte, l’escorça encara mal·leable de la Lluna va ser sotmesa a la doble atracció de la Lluna i de la Terra, actuant en sentit invers en seguir un radi prolongat de l’una a l’altra. Al contrari, sobre les vores del disc, l’atracció lunar va ser, per dir-ho així, perpendicular a l’atracció terrestre. Sembla que els relleus del sòl produïts en aquelles condicions haurien hagut de prendre una forma diferent. Però no era pas així. La Lluna, doncs, va trobar en si mateixa el principi de la seva formació i de la seva constitució. No devia res a les forces externes. Allò justificava aquella proposició remarcable d’Aragó: «Cap acció exterior a la Lluna no va contribuir a la producció del seu relleu».

Fos com fos i en el seu estat actual, aquell món era la imatge de la mort, sense que hagués estat possible de dir que la vida l’havia animat mai.

Michel Ardan va creure reconèixer una aglomeració de ruïnes que va indicar a l’atenció de Barbicane. Era gairebé sobre el vuitantè paral·lel i a trenta graus de longitud. Aquell amuntegament de pedres, bastant regularment disposades, s’assemblava a una vasta fortalesa, que dominava una d’aquelles llargues ranures que van servir antigament de llit als rius dels temps prehistòrics. No gaire lluny s’elevava, a una altura de cinc mil sis-cents quaranta-sis metres, la muntanya anular de Short, igual al Caucas asiàtic. Michel Ardan, amb el seu ardor acostumat, sostenia «l’evidència» de la seva fortalesa. A sota percebia les muralles desmantellades d’una ciutat; aquí, la curvatura encara intacta d’un pòrtic; allà, dues o tres columnes assentades sobre el seu basament; més lluny, una successió de cintres, que havien degut suportar les conduccions d’un aqüeducte; en un altre lloc, els pilars esfondrats d’un pont gegantí, ficat en l’espessor de la ranura. Va distingir tot això, però amb tanta imaginació en l’esguard, a través d’una ullera de llarga vista tan fantasiosa, que cal desconfiar de la seva observació. I, tanmateix, qui podria afirmar, qui gosaria dir que aquell jove amable no va veure realment el que els seus companys no volien veure?

Aquells moments eren prou preciosos per malgastar-los en una discussió ociosa. La ciutat selenita, pretesa o no, havia desaparegut ja en la llunyania. La distància del projectil respecte al disc lunar tendia a acréixer-se i els detalls del sòl començaven a perdre’s en una barreja confusa. Només els relleus, els cràters, les planes resistien i destacaven netament les seves línies terminals.



En aquell moment es dibuixava cap a l’esquerra un dels circs més bells de l’orografia lunar, una de les curiositats d’aquell continent. Era Newton, que Barbicane va reconèixer sense esforç tot consultant el Mappa Selenographica.

Newton està situat exactament a 77° de latitud sud i 16° de longitud est. Forma un cràter anular les muralles del qual, d’una elevació de set mil dos-cents seixanta-quatre metres, semblaven ser infranquejables.

Barbicane va fer observar als seus companys que l’altura d’aquella muntanya situada damunt de la plana circumdant era lluny d’igualar la profunditat del seu cràter. Aquell forat enorme escapava a tota mesura i formava un abisme fosc el fons del qual els raigs solars mai no poden assolir. Allí, seguint la remarca de Humboldt, regna l’obscuritat absoluta, que la llum del Sol i de la Terra no poden trencar. Els mitologistes n’haurien fet, amb raó, la boca del seu infern.

—Newton —va dir Barbicane— és el tipus més perfecte d’aquelles muntanyes anulars de les quals la Terra no posseeix cap mostra. Proven que la formació de la Lluna, per via de refredament, és deguda a causes violentes, ja que, mentre que sota la pressió dels focs interiors els relleus es projectaven a unes altures considerables, el fons es retirava i s’abaixava molt per sota del nivell lunar.

—No dic pas que no —va respondre Michel Ardan.

Al cap d’uns quants minuts d’haver superat Newton, el projectil dominava directament la muntanya anular de Moret. Va vorejar des de bastant lluny els cims de Blancanus i, cap a dos quarts de vuit del vespre, va assolir el circ de Clavius.

Aquell circ, un dels més remarcables del disc, està situat a 58° de latitud sud i 15° de longitud est. La seva altura és estimada en set mil noranta-un metres. Els viatgers, a una distància de quatre-cents quilòmetres, reduïda a quatre per les ulleres de llarga vista, van poder admirar el conjunt d’aquell vast cràter.

—Els volcans terrestres —va dir Barbicane— no són sinó talperes, comparats amb els volcans de la Lluna. Mesurant els vells cràters formats per les primeres erupcions del Vesubi i de l’Etna, se’n compta a penes sis mil metres d’amplada. A França, el circ del Cantal[77] compta deu quilòmetres; a Ceilan, el circ de l’illa, setanta quilòmetres, i és considerat com el més vast del globus. Què són aquests diàmetres al costat del de Clavius que dominem en aquest moment?

—Quina és, doncs, la seva amplada? —va preguntar Nicholl.

—És de dos-cents vint-i-set quilòmetres —va respondre Barbicane— Aquest circ, és veritat, és el més important de la Lluna; però n’hi ha molts d’altres que mesuren dos-cents, cent cinquanta, cent quilòmetres!

—Ah! —va exclamar Michel—. Imagineu-vos, amics meus, què devia ser aquest plàcid astre de la nit, quan els seus cràters, omplint-se de trons, vomitaven tots alhora torrents de lava, calamarsades de pedres, núvols de fum i cascades de flames! Quin espectacle tan prodigiós aleshores, i ara quina decadència! Aquesta Lluna ja no és sinó la carcassa magra d’uns focs d’artifici els petards dels quals, els coets, les serpentines, els sols, després d’un esclat superb, han deixat només tristos cartons esbocinats. Qui podria dir la causa, la raó, la justificació d’aquests cataclismes?

Barbicane no escoltava pas Michel Ardan. Contemplava aquelles muralles de Clavius formades per llargues muntanyes d’algunes llegües d’espessor. Al fons de la cavitat immensa s’excavava un centenar de petits cràters apagats que foradaven el sòl com una escumadora, i que dominava un pic de cinc mil metres.



Al voltant, la plana tenia un aspecte desolat. Res de tan àrid com aquells relleus, res de tan trist com aquelles ruïnes de muntanyes, i, si algú pot expressar-se així, com aquells trossos de pics i de muntanyes que cobrien el sòl! En aquell indret, el satèl·lit semblava haver esclatat.

El projectil continuava avançant i aquell caos no es modificava pas. Els circs, els cràters, les muntanyes esllavissades se succeïen incessantment. Res de planes, res de mars. Una Suïssa, una Noruega interminables. Finalment, al centre d’aquella regió clivellada, en el seu punt culminant, va aparèixer la muntanya més esplèndida del disc lunar: l’enlluernador Tycho, al qual la prosperitat conservarà sempre el nom de l’il·lustre astrònom de Dinamarca.

En observar la Lluna plena, en un cel sense núvols, no hi ha ningú que no hagi remarcat aquell punt brillant de l’hemisferi sud. Michel Ardan, per qualificar-lo, va emprar totes les metàfores que va poder fornir-li la seva imaginació. Segons ell, aquell Tycho era un forn ardent de llum, un centre d’irradiació, un cràter que vomitava raigs! Era l’eix d’una roda guspirejant, una astèria que abraçava el disc amb els seus tentacles d’argent, un ull immens omplert de flames, un nimbe tallat per al cap de Plutó! Era com un estel llançat per la mà del Creador, que s’hagués estavellat contra la cara lunar!

Tycho forma una concentració lluminosa tan gran, que els habitants de la Terra poden percebre’l sense ullera de llarga vista, encara que siguin a una distància de cent mil llegües. Que s’imagini aleshores quina devia ser la seva intensitat als ulls d’observadors situats a cent cinquanta llegües solament! A través d’aquell èter pur, la seva resplendor era talment inaguantable, que Barbicane i els amics van haver d’ennegrir l’ocular de les seves ulleres de llarga vista amb el fum produït pel gas, per poder suportar-me l’esclat. Després, muts, emetent a penes algunes interjeccions admiratives, van esguardar, van contemplar. Totes les seves sensacions, totes les seves impressions van concentrar-se en la mirada, com la vida que, sota una emoció violenta, es concentra tota sencera al cor.

Tycho pertany al sistema de muntanyes radiants, com Aristarc i Copèrnic. Però, essent de totes la més completa, la més accentuada, dóna un testimoni irrecusable d’aquella acció volcànica espantosa a la qual és deguda la formació de la Lluna.

Tycho està situat a 43° de latitud meridional i a 12° de longitud est. El seu centre és ocupat per un cràter d’una amplada de vuitanta-set quilòmetres. Presenta una forma una mica el·líptica i es tanca dins un recinte de muralles anulars que, a l’est i a l’oest, dominen la plana exterior amb una altura de cinc mil metres. És una agregació de Monts Blancs, disposats al voltant d’un centre comú i coronats amb una cabellera radiant.

Què és aquella muntanya incomparable, el conjunt dels relleus que convergeixen vers ella, les extumescències[78] interiors del seu cràter, ni tan sols la fotografia no ha pogut revelar-ho. En efecte, és a Lluna plena que el Tycho es mostra en tota la seva esplendor. Ara bé, llavors les ombres manquen, els escorços de la perspectiva han desaparegut i les proves surten blanques. Circumstància enutjosa, car hauria estat curiós de reproduir amb l’exactitud fotogràfica aquella regió estranya. No és sinó una aglomeració de forats, de cràters, de circs, un encreuament vertiginós de crestes; després, fins a perdre’s de vista, tota una xarxa volcànica llançada sobre aquell sòl pustulós. Es comprèn aleshores que aquelles ebullicions de l’erupció central hagin conservat la seva forma primitiva. Cristal·litzades pel refredament, van estereotipar aquell aspecte que va presentar temps ha la Lluna sota la influència de les forces plutòniques.

La distància que separava els viatgers dels cims anulars del mont Tycho no era pas tan considerable com perquè no poguessin observar-ne els detalls principals. Sobre el terraplè mateix que forma la circumval·lació del mont Tycho, les muntanyes, acostant-se als flancs dels talussos interiors i exteriors, s’estancaven com terrasses gegantines. Semblaven més elevades a l’oest que a l’est, amb una diferència de tres a quatre-cents peus. Cap sistema de castrametació[79] terrestre no era comparable amb aquella fortificació natural. Una ciutat, bastida al fons de la cavitat circular, hauria estat absolutament inaccessible.

Inaccessible i meravellosament estesa sobre aquell sòl de ressalts pintorescos! La natura, en efecte, no havia deixat pas llis i buit el fons d’aquell cràter. Posseïa la seva orografia especial, un sistema muntanyós que en feia ben bé un món a part. Els viatgers van distingir netament cons, turons centrals, moviments remarcables de terreny, naturalment disposats per rebre les obres mestres de l’arquitectura selenita. Allí es dibuixava l’espai d’un temple, aquí l’emplaçament d’un fòrum, en aquell indret els basaments d’un palau, en aquell altre la planura d’una ciutadella. I tot era dominat per una muntanya central de mil cinc-cents peus. Vast circuit, en el qual la Roma antiga hauria estat continguda deu vegades tota sencera!

—Ah! —va exclamar Michel Ardan, entusiasmat per aquella visió—. Quina ciutat grandiosa podria construir-se en aquest anell de muntanyes! Una ciutat tranquil·la, un refugi plàcid, situat fora de totes les misèries humanes! Com viurien allí, calms i isolats, tots aquells misantrops, tots aquells que detesten la humanitat, tots aquells a qui disgusta la vida social!

—Tots? Seria massa petit per a ells! —va respondre simplement Barbicane.





18

Qüestions greus


Mentrestant, el projectil va ultrapassar el recinte de Tycho. Barbicane i els seus dos amics van observar aleshores amb l’atenció més escrupolosa aquelles ratlles brillants que la cèlebre muntanya dispersa tan curosament per tots els horitzons.

Què era aquella aurèola radiant? Quin fenomen geològic havia dibuixat aquella cabellera ardent? Aquesta qüestió preocupava a bon dret Barbicane.

Als seus ulls, en efecte, es prolongaven en totes direccions uns solcs lluminosos de vores prominents i al bell mig còncaus, els uns d’una amplada de vint quilòmetres, els altres d’una amplada de cinquanta. Aquelles traces resplendents corrien en certs indrets fins a tres-centes llegües de Tycho i semblaven cobrir, sobretot cap a l’est, el nord-est i el nord, la meitat de l’hemisferi meridional. Un dels seus dolls s’estenia fins al circ de Neandre, situat sobre el meridià quarantè. Un altre, tot arrodonint-se, anava a solcar la mar del Néctar i a xocar contra la cadena dels Pirineus, després d’un recorregut de quatre-centes llegües. D’altres, cap a l’oest, cobrien amb una xarxa lluminosa la mar de les Nuvolades i la mar dels Humors.

¿Quin era l’origen d’aquells raigs esplendorosos que apareixien tant sobre les planes com sobre els relleus, fos quina fos la seva altura? Tots partien d’un centre comú: el cràter del Tycho. Emanaven d’ell. Herschel atribueix el seu aspecte brillant a antics corrents de lava solidificada pel fred, una opinió que no ha estat pas adoptada. D’altres astrònoms van veure en aquelles ratlles inexplicables unes menes de morrenes, de rengleres de blocs erràtics, que haurien estat projectats a l’època de la formació de Tycho.

—I per què no? —va preguntar Nicholl a Barbicane, que relatava aquelles opinions diverses tot rebutjant-les.

—Perquè la regularitat d’aquestes línies lluminoses i la violència necessària per portar a tais distàncies les matèries volcàniques són inexplicables.

—Eh, diantre! —va respondre Michel Ardan—. Em sembla fàcil d’explicar l’origen d’aquests raigs.

—Veritablement? —va fer Barbicane.

—Veritablement —va continuar dient Michel—. Basta de dir que és una gran trencadissa en forma d’estrella, semblant a la que produeix el xoc d’una bala o d’una pedra contra una peça rectangular de vidre.

—Bé! —replicà Barbicane somrient—, I quina mà hauria estat prou potent per llançar la pedra que va fer un xoc com aquest?

—La mà no és pas necessària —va respondre Michel, que no es desarmava així com així—, i, quant a la pedra, admetem que fos un cometa.

—Ah, els cometes! —va exclamar Barbicane—. Se n’abusa massa! La teva explicació, benvolgut Michel, no és pas dolenta, però el teu cometa és inútil. El xoc que va produir aquest trencament pot haver vingut de l’interior de Lastre. Una contracció violenta de l’escorça lunar, sota l’encongiment produït pel refredament, pot haver estat suficient per produir aquesta trencadissa gegantina en forma d’estrella.



—Podria ser certament una concentració, una cosa així com un còlic lunar —va respondre Michel Ardan.

—D’altra banda —va afegir Barbicane—, aquesta opinió és la d’un savi anglès, Nasmyth, i em sembla que explica suficientment la irradiació d’aquestes muntanyes.

—Aquest Nasmyth no és estúpid! —va respondre Michel.

Durant molt de temps, els viatgers, que un espectacle com aquell no podia enfastidir, van admirar les esplendors del mont Tycho. El seu projectil impregnat d’efluvis lluminosos, en aquella doble irradiació del Sol i de la Lluna, devia aparèixer com un globus incandescent. Havien passat, doncs, de sobte, d’un fred considerable a una calor intensa. La natura els preparava així a esdevenir selenites.

Esdevenir selenites! Aquesta idea els va tornar una altra vegada a la qüestió de l’habitabilitat de la Lluna. Després del que havien vist, podien resoldre-la, els viatgers? Podien treure’n una conclusió a favor o en contra? Michel Ardan va burxar els seus dos amics perquè formulessin la seva opinió, i els va preguntar decididament si pensaven que l’animalitat i la humanitat estaven representades en el món lunar.

—Crec que podem respondre —va dir Barbicane—; però, al meu parer, la pregunta no ha de plantejar-se en aquesta forma. Exigeixo que sigui plantejada altrament.

—A tu, doncs, et toca plantejar-la —va respondre Michel.

—Heus aquí com —va continuar dient Barbicane—, El problema és doble i exigeix una doble solució. És habitable, la Lluna? Ha estat habitada, la Lluna?

—Si he de dir la veritat, no ho sé pas —replicà Michel.

—I jo responc negativament —va continuar dient Barbicane—. En l’estat en què està actualment, amb aquest embolcall atmosfèric certament reduït, la gran majoria de les seves mars dessecades, les seves aigües insuficients, la seva vegetació restringida, les seves brusques alternances de calor i de fred, les seves nits i els seus dies de tres-centes cinquanta-quatre hores, la Lluna no em sembla pas habitable i tampoc no em sembla propicia al desenvolupament del regne animal, ni suficient per a les necessitats de l’existència, tal com nosaltres la comprenem.

—D’acord —va respondre Nicholl—, Però, ¿no és habitable la Lluna per a éssers organitzats d’una manera diferent que nosaltres?

—Aquesta qüestió —replica Barbicane— és més difícil de respondre. Ho intentaré, tanmateix, per bé que preguntaré de primer a Nicholl si li sembla que el moviment és el resultat necessari de la vida, sigui quina sigui la seva organització.

—Sense cap dubte —va respondre Nicholl.

—Dones bé, digne company, llavors us respondré que hem observat els continents lunars a una distància de cinc-cents metres pel cap alt i que res no ha semblat moure’s a la superfície de la Lluna. La presència d’una humanitat qualsevol s’hauria revelat per apropiacions, per construccions diverses, fins i tot per ruïnes. Ara, què hem vist? Pertot arreu i constantment el treball geològic de la natura, mai el treball de l’home. Si, doncs, els representants del regne animal existeixen a la Lluna, s’haurien amagat en aquelles cavitats insondables que la mirada no pot assolir. Això, però, no ho puc admetre, car haurien deixat traces del seu pas en aquelles planes que deu recobrir la capa atmosfèrica, per poc elevada que sigui. Bé, aquestes traces no són visibles enlloc. Resta, doncs, l’única hipòtesi d’una raça d’éssers vivents per als quals el moviment, que és la vida, fóra aliè!

—Que seria el mateix que dir que serien criatures vivents que no viurien —replicà Michel.

—Exactament —va respondre Barbicane—, la qual cosa per a nosaltres no té cap sentit.

—Aleshores podem formular la nostra opinió —va dir Michel.

—Sí —va respondre Nicholl.

—Doncs bé —va continuar dient Michel Ardan—, la comissió científica, reunida en el projectil del Gun-Club, després d’haver basat la seva argumentació sobre els fets recentment observats, decideix per unanimitat de vots la qüestió de l’habitabilitat actual de la Lluna: «No, la Lluna no és pas habitable».

Aquesta decisió va ser consignada pel president Barbicane en el seu bloc de notes on figura el procés verbal de la sessió del 6 de desembre.

—Ara —va dir Nicholl— ataquem la segona qüestió, completament indispensable de la primera. Preguntaré, doncs, a l’honorable comissió: si la Lluna no és habitable, ha estat habitada?

—El ciutadà Barbicane té la paraula —va dir Michel Ardan.

—Amics meus —va respondre Barbicane—, no he esperat pas aquest viatge per fer-me una opinió sobre aquesta habitabilitat passada del nostre satèl·lit. Afegiré que les nostres observacions personals no poden fer sinó confirmar aquesta opinió. Crec i fins i tot afirmo que la Lluna va ser habitada per una raça humana organitzada com la nostra, que va produir animals conformats anatòmicament com els animals terrestres, per bé que afegeixo que aquelles races humanes o animals van cloure ja el seu temps i van desaparèixer per sempre.

—Aleshores —va preguntar Michel—, ¿seria la Lluna un món més vell que la Terra?

—No —va respondre Barbicane amb convicció—, sinó un món que va envellir més de pressa, i la formació i deformació del qual van ser més ràpides. Relativament, les forces organitzadores de la matèria van ser molt més violentes a l’interior de la Lluna que a l’interior del globus terraqüi. L’estat actual d’aquest disc clivellat, turmentat, inflat, ho prova a bastament. La Lluna i la Terra van ser només masses gasoses al seu origen. Aquells gasos van passar a l’estat líquid sota diverses influències i la massa sòlida va formar-se més tard. Però, molt certament, el nostre esferoide era encara gasós o líquid quan la Lluna, ja solidificada pel refredament, va esdevenir habitable.

—Ho crec —va dir Nicholl.

—Aleshores —va continuar dient Barbicane— l’envoltava una atmosfera. Les aigües, contingudes per aquell embolcall gasós, no van poder evaporar-se. Sota la influència de l’aire, de l’aigua, de la llum, de la calor solar, de la calor central, la vegetació va apoderar-se dels continents preparats per rebre-la, i certament la vida va manifestar-se cap a aquella època, ja que la natura no es gasta pas en inutilitats i un món tan meravellosament habitable va haver de ser habitat, necessàriament.

—Tanmateix —va respondre Nicholl—, molts fenòmens inherents als moviments del nostre satèl·lit havien d’obstaculitzar l’expansió dels regnes vegetal i animal. Aquests dies i aquestes nits de tres-centes cinquanta-quatre hores, per exemple.

—Als pols terrestres —va dir Michel— duren sis mesos!

—Argument de poc valor, per tal com els pols no son pas habitats.

—Notem, amics meus —va continuar dient Barbicane—, que si, en l’estat actual de la Lluna, aquestes nits llargues i aquests dies llargs creen diferències de temperatura insuportables per a l’organisme, no va ser pas així en aquella època dels temps històrics. L’atmosfera va envoltar el disc amb un mantell fluid. Els vapors s’hi van disposar en forma de núvols. Aquella pantalla natural va temperar l’ardor dels raigs solars i va contenir la irradiació nocturna. Tant la llum com la calor podien difondre’s per l’aire. D’aquí va provenir un equilibri entre aquelles influències que ja no existeix, ara que aquesta atmosfera ha desaparegut gairebé enterament. D’altra banda, ara us ben sorprendré…

—Sorprèn-nos —va dir Michel Ardan.

—Crec de bon grat que, en aquella època en què la Lluna era habitada, les nits i els dies no duraven pas tres-centes cinquanta-quatre hores!

—I per què? —va preguntar vivament Nicholl.

—Perquè, molt probablement, el moviment de rotació de la Lluna sobre el seu eix no era aleshores igual al seu moviment de revolució, una igualtat que fa que cada punt del disc estigui durant quinze dies sotmès a l’acció dels raigs solars.

—D’acord —va respondre Nicholl—; però, per què aquests dos moviments no haurien estat pas iguals, ja que ho són actualment?

—Perquè aquesta igualtat només va ser determinada per l’atracció terrestre. Ara, ¿qui ens diu que aquesta atracció va tenir prou potència per modificar els moviments de la Lluna, a l’època en què la Terra era encara només un fluid?

—De fet —va replicar Nicholl—, ¿qui ens diu que la Lluna ha estat sempre satèl·lit de la Terra?

—¿I qui ens diu —va dir cridant Michel Ardan— que la Lluna no va existir molt abans que la Terra?

Les imaginacions s’arrossegaven cap al camp infinit de les hipòtesis. Barbicane va voler refrenar-les.

—Aquestes són —va dir— especulacions massa altes, problemes veritablement insolubles. No ens hi emboliquem. Admetem solament la insuficiència de l’atracció primordial i aleshores, per la desigualtat dels dos moviments de rotació i de revolució, els dies i les nits van poder succeir-se sobre la Lluna com se succeeixen a la Terra. D’altra banda, fins i tot sense aquelles condicions, la vida era possible.

—Així doncs —va preguntar Michel Ardan—, deu haver desaparegut la humanitat de la Lluna?

—Sí —va respondre Barbicane—, després d’haver persistit sens dubte durant milers de segles. Després, a poc a poc, rarificant-se l’atmosfera, el disc va esdevenir in-habitable, com el globus terraqüi ho esdevindrà un dia a causa del refredament.

—Pel refredament?

—Sens dubte —va respondre Barbicane— A mesura que els focs interiors van apagar-se, que la matèria incandescent va concentrar-se, l’escorça lunar es va refredar. A poc a poc van esdevenir-se les conseqüències d’aquell fenomen: desaparició dels éssers organitzats, desaparició de la vegetació. Així que l’atmosfera va rarificar-se, molt probablement sostreta per l’atracció terrestre: desaparició de l’aire respirable, desaparició de l’aigua per via d’evaporació. En aquella època la Lluna, esdevinguda inhabitable, ja no era habitada. Era un món mort, tal com se’ns apareix avui dia.

—¿I dius que una sort semblant està reservada a la Terra?

—Molt probablement.

—Però quan?

—Quan el refredament de la seva escorça l’hagi fet inhabitable.

—¿I s’ha calculat el temps que el nostre malaurat esferoide trigarà a refredar-se?

—Sens dubte.

—I coneixes aquests càlculs?

—Perfectament.

—Doncs, parla, savi enutjós —va exclamar Michel Ardan—, que em fas bullir d’impaciència!

—Doncs bé, amic Michel —va respondre tranquil·lament Barbicane—, se sap quina disminució de temperatura pateix la Terra en el lapse d’un segle. Per tant, segons certs càlculs, aquesta temperatura mitjana serà emmenada a zero després d’un període de quatre-cents mil anys!

—Quatre-cents mil anys! —va exclamar Michel—. Ah! Respiro! Veritablement m’havia espantat! En sentir-te, m’imaginava que ja només teníem cinquanta mil anys per viure!

Barbicane i Nicholl no van poder evitar de riure’s de les inquietuds del seu company. Després Nicholl, que volia concloure, va plantejar de bell nou la segona qüestió que acabava de ser tractada.

—Va ser habitada la Lluna? —va preguntar.

La resposta va ser afirmativa per unanimitat.

Però durant aquella discussió, fecunda en teories una mica agosarades, tot i que resumís les idees generals adquirides per la ciència sobre aquest punt, el projectil havia corregut ràpidament cap a l’equador lunar, tot allunyant-se regularment del disc. Havia ultrapassat el circ de Wilhelm i el paral·lel quarantè a una distància de vuit-cents quilòmetres. Després, deixant a la dreta Pitatus sobre el grau trentè, va costerejar el sud d’aquella mar de les Nuvolades al nord de la qual ja s’havia acostat. Diversos circs van aparèixer confusament enmig de la blancor resplendent de la Lluna plena: Bouillard, Purbach, de forma gairebé quadrada amb un cràter central, després Azarquiel, la muntanya interior del qual brilla amb un esclat indefinible.

Finalment, allunyant-se sempre el projectil, els lineaments van esborrar-se als ulls dels viatgers, les muntanyes es van confondre amb la llunyania, i de tot aquell conjunt meravellós, singular, estrany, del satèl·lit de la Terra, no en va restar aviat sinó el record imperible.





19

Lluita contra l’impossible


Durant un temps bastant llarg, Barbicane i els seus companys, muts i pensatius, van esguardar aquell món, que només havien vist de lluny, com Moisès la terra de Canaan, i del qual s’allunyaven per no retornar. La posició del projectil, respecte a la Lluna, s’havia modificat i ara el seu fons s’havia girat cap a la Terra.

Aquest canvi, constatat per Barbicane, no deixà pas de sorprendre’l. Si la bala havia de gravitar al voltant del satèl·lit seguint una òrbita el·líptica, ¿per què no li presentava la seva part més pesant, com ho fa la Lluna respecte a la Terra? Hi havia allí un punt obscur.

Observant la marxa del projectil, es podia reconèixer que seguia, apartant-se de la Lluna, una corba anàloga a la que havia traçat tot acostant-s’hi. Descrivia, doncs, una el·lipsi molt allargada, que s’estendria probablement fins al punt d’igual atracció, allí on es neutralitzen les influències de la Terra i del seu satèl·lit.

Aquesta va ser la conclusió que Barbicane va treure justament dels fets observats, una convicció que els seus dos amics van compartir amb ell.

Tot seguit van començar a ploure les preguntes.

—I un cop arribats a aquell punt mort, què ens esdevindrà?

—És el que no sabem —va respondre Barbicane.

—Però suposo que es poden fer hipòtesis, no?

—Dues —va respondre Barbicane—, O la velocitat del projectil serà insuficient, i aleshores restarà eternament immòbil en aquella línia de doble atracció…

—M’estimo més l’altra hipòtesi, sigui quina sigui —replicà Michel.

—O la seva velocitat serà suficient —va continuar dient Barbicane—, i reprendrà la seva ruta el·líptica per gravitar eternament al voltant de l’astre de la nit.

—Una alternativa poc consoladora —va dir Michel—. Passar a l’estat d’humils servidors d’una Lluna que estem acostumats a considerar com a serventa! Heus aquí el futur que ens espera!

Ni Barbicane ni Nicholl no van respondre.

—Calleu? —va continuar dient l’impacient Michel.

—No hi ha res a respondre —va dir Nicholl.

—No hi ha, doncs, res per intentar?

—No —va respondre Barbicane—, Pretendries lluitar contra l’impossible?

—Per què no? Un francès i dos americans, recularien davant d’un mot com aquest?

—Però, què vols fer?

—Dominar aquest moviment que ens arrossega!

—Dominar-lo?

—Sí —va continuar dient Michel, animant-se—, encarrilar-lo o modificar-lo, en fi, per a l’acompliment dels nostres projectes.

—I com?

—Això us toca a vosaltres! Si uns artillers no són amos de les seves bales, ja no són artillers. Si el projectil mana sobre el canoner, cal ficar en el seu lloc el canoner dins el canó! Quins savis, a fe meva! Heus aquí que ja no saben com sortir-se’n, després d’haver-me induït…

—Induït? —van exclamar Barbicane i Nicholl alhora—. Induït? Què vols dir amb això?

—Prou de recriminacions! —va dir Michel—. No em queixo pas! El passeig em plau! La bala m’està bé! Però fem tot el que sigui humanament possible de fer per aconseguir de caure en alguna part, si no és sobre la Lluna.

—No demanem res més, amic Michel —va respondre Barbicane—, però ens manquen els mitjans.

—No podem modificar el moviment del projectil?

—No.

—Ni disminuir la seva velocitat?

—No.

—¿Ni tan sols alleugerint-lo com s’alleugereix una nau massa carregada?

—Què vols llançar? —va respondre Nicholl—. No tenim llast a bord. I, d’altra banda, em sembla que el projectil alleugerit marxaria més de pressa.

—Menys de pressa —va dir Michel.

—Més de pressa —replicà Nicholl.

—Ni més ni menys de pressa —va respondre Barbicane per posar els dos amics d’acord—, perquè flotem en el buit, on ja no cal tenir en compte la pesantor específica.

—Doncs bé! —va exclamar Michel Ardan en un to decidit—, Ja només hi ha una cosa a fer.

—Quina? —va preguntar Nicholl.

—Esmorzar! —va respondre impertorbablement Laudados francès, que aportava sempre aquella solució en les conjuntures més difícils.

En efecte, si aquella operació no havia de tenir cap influència sobre la direcció del projectil, podia intentar-se sense cap inconvenient i fins i tot amb èxit des del punt de vista de l’estómac. Decididament, aquell Michel no tenia sinó bones idees.

Van esmorzar, doncs, a les dues del matí; però l’hora importava poc. Michel va servir el seu menú habitual, coronat per una agradable ampolla treta de la seva cava secreta. Si les idees no sorgien als seus cervells, calia desesperar d’aquell chambertin[80] del 1863.

Acabat l’àpat, van tornar a començar les observacions.

Al voltant del projectil es mantenien a una distància invariable els objectes que havien estat llançats a fora. Evidentment, la bala, en el seu moviment de translació al voltant de la Lluna, no havia travessat cap atmosfera, ja que el pes específic d’aquells diversos objectes hauria modificat la seva marxa relativa.

Pel costat de l’esferoide, no hi havia res a veure. La Terra no comptava sinó un dia, havent estat nova la vigília a mitjanit, i havien d’escolar-se dos dies encara abans que el seu creixent, després dels raigs solars, vingués a servir de rellotge als selenites, per tal com, en el seu moviment de rotació, cada un dels seus punts torna a passar sempre al cap de vint-i-quatre hores pel mateix meridià de la Lluna.

Pel costat de la Lluna, l’espectacle era diferent. L’astre brillava en tota la seva esplendor, enmig d’innombrables constel·lacions la puresa de les quals no podia ser torbada pels seus raigs. Sobre el seu disc, les planes reprenien ja aquell tint fosc que es veu des de la Terra. La resta del nimbe romania centellejant i, enmig d’aquell centelleig general, el mont Tycho es destacava encara com un sol.

Barbicane no va poder apreciar de cap manera la velocitat del projectil, però el raonament li va demostrar que aquella velocitat havia de disminuir uniformement, d’acord amb les lleis de la mecànica racional.



En efecte, essent admès que la bala descriuria una òrbita al voltant de la Lluna, aquesta òrbita seria necessàriament el·líptica. La ciència prova que ha de ser així. Cap mòbil que circuli al voltant d’un cos atractiu no deixa de complir aquesta llei. Totes les òrbites descrites en l’espai són el·líptiques: les dels satèl·lits al voltant dels planetes, les dels planetes al voltant del Sol, la del Sol al voltant de l’astre desconegut que li serveix d’eix central. Per què el projectil del Gun-Club havia d’escapar d’aquella disposició natural?

Ara bé, en les òrbites el·líptiques, el cos atractiu ocupa sempre un dels focus de l’el·lipse. El satèl·lit es troba, doncs, en un moment més a la vora i en un altre moment més lluny de l’astre al voltant del qual gravita. Quan la Terra és més a la vora del Sol, està en el seu periheli, i en el seu afeli, en el seu punt més allunyat. Si es tracta de la Lluna, és més a la vora de la Terra en el seu perigeu i més lluny en el seu apogeu. Per emprar unes expressions anàlogues amb les quals s’enriquirà el llenguatge dels astrònoms, si el projectil roman en l’estat de satèl·lit de la Lluna, caldrà dir que es troba en el seu «aposelene», en el seu punt més allunyat, i en el seu «periselene» en el seu punt més acostat.

En aquest darrer cas, el projectil havia d’assolir el seu máximum de velocitat; en el primer cas, el seu mínimum. Ara, marxava evidentment cap al seu punt aposelènic i Barbicane tenia raó de pensar que la seva velocitat decreixeria fins que hi arribés, per tal de re-prendre-la a poc a poc, a mesura que s’acostés a la Lluna. Aquella velocitat seria fins i tot absolutament nul·la si aquell punt es confonia amb el d’igual atracció.

Barbicane estudiava les conseqüències d’aquelles situacions diverses i buscava quin partit se’n podria treure, quan va ser bruscament interromput per un crit de Michel Ardan.

—Per Déu! —va exclamar—. Cal confessar que no som sinó uns perfectes imbècils!

—No dic pas que no —va respondre Barbicane—; però, per què?

—Perquè tenim un mitjà ben simple de retardar aquesta velocitat que ens allunya de la Lluna i no l’emprem!

—I quin mitjà és aquest?

—Utilitzar la força de reculada continguda en els nostres coets.

—És veritat! —va dir Nicholl.

—No hem utilitzat encara aquesta força, certament —va respondre Barbicane—, però ja l’utilitzarem.

—Quan? —va preguntar Michel.

—Quan hagi arribat el moment. Observeu, amics meus, que en la posició ocupada pel projectil, una posició encara obliqua en relació amb el disc lunar, els nostres coets, en modificar la seva direcció, podrien apartar-lo en lloc d’acostar-lo a la Lluna. Ara, és la Lluna la que voleu assolir, oi?

—Essencialment —va respondre Michel.

—Espereu, aleshores. Per una influència inexplicable, el projectil tendeix a dirigir el seu fons cap a la Terra. És probable que en el punt d’igual atracció el seu extrem cònic es dirigeixi rigorosament cap a la Lluna. Llavors serà l’instant d’actuar i, sota l’esforç dels nostres coets, potser podrem provocar una caiguda directa en la superfície del disc lunar.

—Bravo! —va fer Michel.

—El que no hem fet és el que no podíem fer a la nostra primera passada pel punt mort, per tal com el projectil estava animat encara per una velocitat massa considerable.

—Ben raonat —va dir Nicholl.

—Esperem pacientment —va continuar dient Barbicane—. Posem totes les possibilitats al nostre costat i, després d’haver desesperat tant, m’inclino a creure que assolirem el nostre objectiu!

Aquesta conclusió va provocar els «hip-hip-hip» i els hurres de Michel Ardan. Però cap d’aquells audaciosos boigs no recordava ja aquella qüestió que ells mateixos havien resolt negativament: no! La Lluna no és pas habitada. No! La Lluna no és probablement habitable! I, tanmateix, volien intentar-ho tot per assolir-la!

Una sola qüestió restava per resoldre: en quin moment precís el projectil hauria assolit aquell punt d’igual atracció en què els viatgers farien el seu vaitot?

Per calcular aquell moment en uns quants segons aproximadament, Barbicane havia de consultar només les seves notes de viatge i constatar les altures diferents preses sobre els paral·lels lunars. Així, el temps emprat per recórrer la distància entre el punt mort i el pol Sud havia de ser igual a la distància que separava el pol Nord del punt mort. Les hores que representaven els temps recorreguts estaven acuradament anotades i el càlcul esdevenia fàcil.

Barbicane va trobar que aquell punt seria assolit pel projectil a la una de la matinada compresa entre el 7 i el 8 de desembre. Bé, doncs, en aquell moment eren les tres de la matinada de la nit del 6 al 7 de desembre. Si res no torbava la seva marxa, doncs, el projectil assoliria el punt volgut al cap de vint-i-dues hores.

Els coets havien estat disposats primitivament per retardar la caiguda de la bala sobre la Lluna i ara aquells audaciosos els emprarien per provocar un efecte absolutament contrari. Fos com fos, estaven preparats i ja no calia sinó esperar el moment de posar-hi foc.

—Com que no hi ha res a fer —va dir Nicholl—, faig una proposició.

—Quina? —va preguntar Barbicane.

—Proposo dormir.

—Mira per on! —va exclamar Michel Ardan.

—Fa quaranta hores que no hem aclucat els ulls —va dir Nicholl—. Algunes hores de son ens tomaran totes les forces.

—Mai —replicà Michel.

—Bé —va continuar dient Nicholl—, que cadascú actuï com vulgui! Jo dormiré!

I, jaient sobre un divan, Nicholl no va trigar a roncar com una bala del quaranta-vuit.

—Aquest Nicholl té molt seny —va dir de seguida Barbicane—. L’imitaré.

Al cap d’uns instants, va acompanyar amb un baix continu el baríton del capità.



—Decididament —va dir Michel Ardan, quan es va veure sol—, aquesta gent pràctica té de vegades idees oportunes.

I, amb les seves llargues cames estirades, amb els seus llargs braços replegats sota el cap, Michel va posar-se també a dormir.

Però aquell son no podia ser ni durable ni plàcid. Massa preocupacions rodaven per l’esperit d’aquells tres homes i, poques hores després, cap a les set del matí, tots tres van ser dempeus al mateix instant.

El projectil continuava allunyant-se de la Lluna, inclinant cada vegada més cap a ella la seva part cònica. Un fenomen inexplicable fins aleshores, per bé que acomplia sortosament els designis de Barbicane.

Faltaven encara disset hores i hauria arribat el moment d’actuar.

Aquell dia va semblar llarg. Per molt audaciosos que fossin, els viatgers se sentien vivament impressionats pel fet d’acostar-se aquell instant que havia de decidir-ho tot: o la seva caiguda cap a la Lluna o el seu encadenament etern a una òrbita immutable. Van comptar, doncs, les hores, massa lentes al seu parer. Barbicane i Nicholl continuaven obstinadament sumits en el seus càlculs, mentre que Michel anava i venia entre aquelles parets estretes tot contemplant amb mirada àvida aquella Lluna impassible.

A vegades, els records de la Terra passaven ràpidament pel seu esperit. Tornaven a veure els seus amics del Gun-Club i el més estimat de tots: J. T. Maston. En aquell moment, l’honorable secretari devia ocupar el seu lloc a les muntanyes Rocalloses. Si percebia el projectil sobre el mirall del seu telescopi gegantí, què pensaria? Després de veure’l desaparèixer darrera el pol Sud de la Lluna, el veia reaparèixer pel pol Nord! Era, doncs, el satèl·lit d’un satèl·lit! ¿Havia llançat J. T. Maston al món aquella notícia inesperada? ¿Seria aquell, doncs, el desenllaç d’aquella gran empresa?…

Mentrestant, el dia va passar sense cap incident. Va arribar la mitjanit terrestre. Estava a punt de començar el 8 de desembre. Faltava encara una hora i llavors seria assolit el punt d’igual atracció. Quina velocitat animava aleshores el projectil? No podia estimar-se. Però cap error no podia espatllar els càlculs de Barbicane. A la una de la matinada, aquella velocitat havia de ser i seria nul·la.

A més a més, un altre fenomen havia de marcar el punt del projectil sobre la línia neutra. En aquell indret, ambdues atraccions, la terrestre i la lunar, serien anul·lades. Els objectes ja no «pesarien». Aquest fet singular, que ja havia sorprès Barbicane i els seus companys a Panada, havia de reproduir-se a la tornada en condicions idèntiques. Seria en aquell moment precís quan caldria actuar.

L’extrem cònic del projectil s’havia girat ja sensiblement cap al disc lunar. La bala es presentava de la manera en què millor es podria utilitzar tota la reculada produïda per l’impuls dels coets ja aparellats. Les possibilitats es pronunciaven, doncs, a favor dels viatgers. Si la velocitat del projectil era absolutament anul·lada en aquell punt mort, un moviment determinat cap a la Lluna bastaria, per lleuger que fos, per motivar la seva caiguda.

—És la una menys cinc —va dir Nicholl.

—Tot està preparat —va respondre Michel Ardan, tot dirigint una metxa preparada cap a la flama del gas.

—Espera —va dir Barbicane, que tenia el seu cronòmetre a la mà.

En aquell moment, la gravetat ja no produïa cap efecte. Els viatgers sentien en si mateixos aquella desaparició completa. Eren ben a la vora del punt neutre, si no el tocaven ja!…

—La una! —va dir Barbicane.

Michel Ardan va acostar la metxa inflamada a un artifici que posava els coets en comunicació instantània. A l’interior no es va sentir cap detonació, per la manca d’aire. Però, a través de les lluernes, Barbicane va percebre una llampada prolongada la deflagració de la qual va apagar-se de seguida.



El projectil va experimentar una certa sacsejada, que va ser percebuda molt sensiblement a 1’interior.

Tots tres amics van esguardar, van escoltar sense parlar, respirant a penes. S’hauria sentit el seu cor enmig d’aquell silenci absolut.

—Caiem? —va preguntar a la fi Michel Ardan.

—No —va respondre Nicholl—, ja que el fons del projectil no es gira pas cap al disc lunar.

En aquell moment, Barbicane, abandonant el vidre de les lluernes, va girar-se cap als seus dos companys. Estava terriblement pàl·lid, amb el front arrufat i els llavis contrets.

—Caiem! —va dir.

—Ah! —va exclamar Michel Ardan—, Cap a la Lluna?

—Cap a la Terra! —va respondre Barbicane.

—Diable! —va exclamar Michel Ardan, per afegir després filosòficament—: Bé! En entrar en aquesta bala, ja vam sospitar que no seria fàcil sortir-ne!

En efecte, començava aquella caiguda espantosa. La velocitat conservada pel projectil l’havia portat més enllà del punt mort. L’explosió dels coets no havia pogut encarrilar-lo. Aquella velocitat que a Panada havia arrossegat el projectil fora de la línia neutra l’arrossegava encara a la tornada. La física volia que, en la seva òrbita el·líptica, tornés a passar per tots els punts pels quals ja havia passat.

Era una caiguda terrible, d’una altura de setanta-vuit mil llegües i que cap ressort no podria minorar. Segons les lleis de la balística, el projectil havia de colpejar la Terra amb una velocitat igual a la que l’animava en sortir del Columbiad, una velocitat de «setze mil metres al darrer segon»!

I, per donar una xifra de comparació, s’ha calculat que un objecte llançat des del capdamunt de les torres de Notre-Dame, l’altitud de la qual és només de dos-cents peus,[81] arriba al paviment amb una velocitat de cent vint llegües per hora. En aquell cas, tanmateix, el projectil havia de colpejar la Terra amb una velocitat de cinquanta-set mil sis-centes llegües per hora.

—Estem perduts —va dir fredament Nicholl.

—Doncs bé —va respondre Barbicane amb una mena d’entusiasme religiós—, si morim, el resultat del nostre viatge serà magníficament engrandit! Serà el mateix Déu qui ens expliqui el seu secret! En l’altra vida, l’ànima no tindrà necessitat, per saber, ni de màquines ni de ginys! S’identificarà amb la saviesa eterna!

—De fet —replicà Michel Ardan—, l’altre món, tot sencer, pot molt bé consolar-nos d’aquest astre ínfim que s’anomena la Lluna!

Barbicane va encreuar els seus braços sobre el pit amb un moviment de resignació sublim.

—Que es faci la voluntat de Déu! —va dir.





20

Els sondatges de la Susquebanna


—Doncs bé, tinent, i aquest sondatge?

—Crec, senyor, que l’operació està a punt d’acabar —va respondre el tinent Bronsfield—, Però, qui podia esperar de trobar una profunditat tan gran a vora de terra, a un centenar de llegües solament de la costa americana?

—En efecte, Bronsfield, és una forta depressió —va dir el capità Blomsberry— Hi ha en aquest indret una vall submarina, excavada pel corrent de Humboldt, que prolonga les costes d’Amèrica fins a l’estret de Magallanes.

—Aquestes grans profunditats —va continuar dient el tinent— són poc favorables a l’establiment dels cables telegràfics. És millor un altiplà llis, com el que suporta el cable americà entre Valentia i Terranova.

—Hi estic d’acord, Bronsfield. I, amb el vostre permís, tinent, on som ara?

—Senyor —va respondre Bronsfield—, en aquest moment tenim vint-i-un mil cinc-cents peus de corda fora i la bala que arrossega la sonda no ha tocat el fons, perquè la sonda hauria tornat a pujar per ella mateixa.

—És enginyós aquest aparell Brook —va dir el capità Blomsberry— Permet d’obtenir sondatges d’una gran exactitud.

—Ja toca! —va cridar en aquell moment un dels timoners de proa que vigilava l’operació.

El capità i el tinent van fer cap al castell de proa.

—Quina profunditat tenim? —va preguntar el capità.

—Vint-i-un mil set-cents seixanta-dos peus —va respondre el tinent, escrivint aquell nombre en el seu bloc de notes.

—Bé, Bronsfield —va dir el capità—; apuntaré aquest resultat en el meu mapa. Ara feu pujar la sonda a bord. És un treball d’unes quantes hores. Durant aquest temps, l’enginyer encendrà les calderes i estarem a punt de partir així que haureu acabat. Són les deu del vespre i, amb el vostre permís, tinent, me’n vaig a jeure al llit.

—Feu-ho, senyor, feu-ho! —va respondre cortesament el tinent Bronsfield.

El capità de la Susquehanna, un valent entre els valents, el servidor més humil dels seus oficials, va arribar a la seva cabina, va prendre un grog de brandi que va significar interminables testimoniatges de satisfacció per al seu reboster, va posar-se al llit no sense haver complimentat el seu criat per la seva manera de fer els llits, i va adormir-se amb un son plàcid.

Eren aleshores les deu del vespre. L’onzè dia del mes de desembre estava a punt d’acabar-se amb una nit magnífica.

La Susquehanna, una corbeta de cinc-cents cavalls, de la marina nacional dels Estats Units, s’ocupava de realitzar uns sondatges en el Pacífic, a cent llegües aproximadament de la costa americana, a través d’aquella península allargada que es dibuixa sobre la costa de Nou Mèxic.[82]

El vent havia amainat a poc a poc. Ni una sola agitació torbava les capes de l’aire. El gallaret de la corbeta, immòbil, inert, penjava del pal davanter de la nau.

El capità Jonathan Blomsberry —cosí germà del coronel Blomsberry, un dels membres més ardents del Gun-Club, que s’havia casat amb una Horschbidden, tia del capità i filla d’un honorable negociant de Kentucky—, el capità Blomsberry no hauria pogut desitjar un temps millor per menar a bon terme les seves delicades operacions de sondatge. La seva corbeta ni tan sols no s’havia ressentit d’aquella gran tempesta que, en escombrar els núvols amuntegats sobre les muntanyes Rocalloses, havia de permetre d’observar la marxa del famós projectil. Tot anava com volia i no va oblidar pas de donar gràcies al cel amb el fervor propi d’un presbiterià.

La sèrie de sondatges executats per la Susquehanna tenia per objectiu el fet de reconèixer els fons més favorables a l’establiment d’un cable submarí que havia d’enllaçar les illes Hawaii amb la costa americana.

Es tractava d’un vast projecte degut a la iniciativa d’una companyia poderosa. El seu director, l’intel·ligent Cyrus Field,[83] pretenia fins i tot cobrir totes les illes d’Oceania amb una vasta xarxa elèctrica, una empresa immensa i digna de l’enginy americà.

Les primeres operacions de sondatge havien estat confiades a la corbeta Susquehanna. Durant aquella nit de l’11 al 12 de desembre, es trobava exactament a 27° 7’ de latitud nord i a 41° 37’ de longitud a l’oest del meridià de Washington.[84]

La Lluna, aleshores en el seu darrer quart, començava a mostrar-se per damunt de l’horitzó.

Després de la partença del capità Blomsberry, el tinent Bronsfield i alguns oficials van reunir-se al castell de popa. Amb l’aparició de la Lluna, els seus pensaments van dirigir-se cap a aquell astre que els ulls de tot un hemisferi contemplaven aleshores. Les millors ulleres de llarga vista marines no haurien pogut descobrir el projectil que errava al voltant del seu semiglobus i, tanmateix, totes van dirigir el seu objectiu vers aquell disc resplendent que milions d’esguards miraven fixament en aquell moment.

—Van partir ara fa deu dies —va dir aleshores el tinent Bronsfield—, Què els deu haver passat?

—Deuen haver arribat, tinent —va exclamar un jove midshipman—,[85] i ara fan el que fa tot viatger quan arriba a un país nou: es passegen!

—N’estic segur, ja que m’ho dius, jove amic meu —va respondre somrient el tinent Bronsfield.

—Tanmateix —va continuar dient un altre oficial—, no es pot posar en dubte la seva arribada. El projectil va haver d’arribar a la Lluna al moment en què era plena, el dia 5 a mitjanit. Heus-nos aquí a l’11 de desembre, el que fa sis dies. Per tant, en sis vegades vint-i-quatre hores, sense obscuritat, hom té temps per instal·lar-se confortablement. Em sembla que els veig, els nostres valents compatriotes, acampats al fons d’una vall, a la vora d’un rierol selenita, al costat del projectil mig enfonsat per la seva caiguda enmig de residus volcànics, el capità Nicholl començant les seves operacions d’anivellament, el president Barbicane passant en net les seves notes de viatge i Michel Ardan aromatitzant les solituds lunars amb el perfum dels seus havans…

—Sí, deu ser així, és així! —va exclamar el jove midshipman, entusiasmat per la descripció ideal del seu superior.



—Així ho vull creure —va respondre el tinent Bronsfield, que no s’exaltava gaire—. Dissortadament, continuaran mancant-nos les notícies directes del món lunar.

—Perdó, tinent —va dir el midshipman—, però el president Barbicane no pot escriure?

Un esclat de riure va acollir aquella resposta.

—No es tracta de cartes —va continuar dient amb vivesa el jove—. Aquí no té res a veure l’administració de correus.

—¿Es tractaria, dones, de l’administració de les línies telegràfiques? —va preguntar irònicament un dels oficials.

—Tampoc —va respondre el midshipman, sense desconcertar-se—, Però és molt fàcil d’establir una comunicació gràfica amb la Terra.

—Com?

—Per mitjà del telescopi de Long’s-Peak. Sabeu que acosta la Lluna a dues llegues solament de les muntanyes Rocalloses i que permet de veure, a la seva superfície, els objectes que tenen nou peus de diàmetre. Doncs bé, que els nostres amics industriosos construeixin un alfabet gegantí! Que escriguin mots d’una longitud de cent marques hexàmeres i frases d’una llegua, i així podran enviar-nos les seves notícies!

Es va aplaudir sorollosament aquell midshipman jove, que no deixava de tenir una certa imaginació. El mateix tinent Bronsfield va reconèixer que la idea era realitzable. Va afegir que, mitjançant la tramesa de raigs lluminosos agrupats en feixos per mitjà de miralls parabòlics, hom podia establir també comunicacions directes; en efecte, aquests raigs serien tan visibles a la superfície de Venus o de Mart com ho és el planeta Neptú des de la Terra. Va acabar dient que uns punts brillants observats ja sobre els planetes més propers podrien ser ben bé senyals fets a la Terra. Però va fer observar que, si per aquest mitjà es podien tenir notícies del món lunar, no se’n podien enviar des del món terrestre, si no era que els selenites tenien a la seva disposició uns instruments propis per fer observacions llunyanes.

—Evidentment —va respondre un dels oficials—, però allò que ha d’interessar-nos sobretot és el que ha passat als viatgers, el que han fet, el que han vist. D’altra banda, si l’experiència ha reeixit, de la qual cosa no dubto pas, tornarà a començar. El Columbiad continua ensorrat al sòl de Florida. Es tracta, doncs, només d’una qüestió de bala i pólvora, i totes les vegades que la Lluna passarà pel zenit se li podrà enviar un carregament de visitants.

—És evident —va respondre el tinent Bronsfield— que J. T. Maston anirà a reunir-se un d’aquests dies amb els seus amics.

—Pel que fa a mi, si ho vol —va dir cridant el midshipman—, estic disposat a acompanyar-lo!

—Oh! No mancaran pas voluntaris —va replicar Bronsfield—, i, si se’ls deixa fer, aviat la meitat dels habitants de la Terra haurà emigrat a la Lluna!

Aquella conversació entre els oficials de la Susquehanna va allargar-se fins a la una de la matinada aproximadament. No podria dir-se quins sistemes atordidors, quines teories espaterrants van ser proposats per aquells esperits audaciosos. Després de la temptativa de Barbicane, semblava que res no fóra impossible als americans. Projectaven ja d’enviar, no solament una comissió de savis, sinó tota una colònia cap a les regions seleni-tes, com també un exèrcit amb infanteria, artilleria i cavalleria, per conquerir el món lunar.

A la una de la matinada, encara no s’havia acabat d’halar la sonda. Restaven encara deu mil peus, la qual cosa suposava un treball de diverses hores. Seguint les ordres del comandant, les calderes havien estat enceses i la pressió ja pujava. La Susquehanna hauria pogut partir en aquell mateix instant.

En aquell moment —eren un quart i dos minuts de dues de la matinada—, el tinent Bronsfield es disposava a abandonar el seu lloc de vigilància i anar-se’n a la seva cabina, quan la seva atenció va ser atreta per un xiulet llunyà i totalment inesperat.



Els seus camarades i ell van creure de primer que aquell xiulet era produït per un escapament de vapor; però, aixecant el cap, van poder constatar que aquell soroll es produïa a les capes més llunyanes de l’aire.

No havien tingut temps d’interrogar-se que ja aquell xiulet prenia una intensitat esfereïdora i de sobte, davant dels seus ulls enlluernats, va aparèixer un bòlid enorme, inflamat per la rapidesa de la seva cursa, pel seu fregament amb les capes atmosfèriques.

Aquella massa ígnia va engrandir-se als seus esguards, es va abatre amb el soroll del tro sobre el bauprés[86] de la corbeta, que va arrancar el peu de roda,[87] i va abismar-se en les aigües amb una remor eixordadora!

Alguns peus més a prop, i la Susquehanna hauria naufragat amb béns i cossos.

En aquell instant va aparèixer el capità Blomsberry, mig vestit, i llançant-se cap al castell de proa, cap al qual s’havien precipitat els seus oficials, va preguntar:

—Amb el vostre permís, senyors, què ha passat?

I el midshipman, fent-se, per dir-ho així, Peco de tots, va exclamar:

—Comandant, són «ells», que tornen!





21

J. T. Maston


L’emoció va ser gran a bord de la Susquehanna. Oficials i mariners van oblidar aquell perill terrible que acabaven de córrer, aquella possibilitat de ser aixafats i enfonsats totalment. No pensaven sinó en la catàstrofe que posava terme a aquell viatge. Així, doncs, l’empresa més audaciosa dels temps antics i moderns costava la vida als aventurers agosarats que l’havien intentada.

—Són «ells», que tornen —havia dit el jove midshipman i tots l’havien comprès. Ningú no va posar en dubte que aquell bòlid no fos el projectil del Gun-Club. Quant als viatgers que contenia, les opinions eren diverses sobre la seva mort.

—Han mort! —va dir un.

—Viuen —va respondre un altre—. La capa d’aigua és profunda i la seva caiguda ha estat esmorteïda.

—Però els haurà mancat l’aire —va replicar un tercer-i deuen haver mort asfixiats!

—Cremats! —va contestar un quart—. El projectil era només una massa incandescent quan travessava l’atmosfera.

—Què importa! —van respondre molts unànimement—. Vius o morts, cal treure’ls d’allí!

Mentrestant, el capità Blomsberry havia reunit els seus oficials i, amb el seu permís, va celebrar un consell. Es tractava de prendre immediatament una decisió. La més urgent era la de repescar el projectil. Una operació difícil, per bé que no impossible. Però la corbeta mancava dels ginys necessaris, que havien de ser a la vegada potents i precisos. Es va resoldre, doncs, de conduir-la al port més pròxim i donar avís al Gun-Club de la caiguda del projectil.

Aquesta determinació va ser presa per unanimitat. L’elecció del port va haver de ser discutida. La costa veïna no presentava cap punt de desembarcament adient al vint-i-setè grau de latitud. Més amunt, sobre la península de Monterrey,[88] es trobava la important ciutat que li ha donat el seu nom. Però, establerta sobre els confins d’un veritable desert, no es relacionava pas amb l’interior per una xarxa telegràfica i només l’electricitat podia difondre prou ràpidament aquella notícia transcendental.

A uns quants graus més amunt s’obria la badia de San Francisco. Des de la capital del país de l’or, les comunicacions serien fàcils amb el centre de la Unió. En menys de dos dies, la Susquehanna, forçant el seu vapor, podia arribar al port de San Francisco. Havia de partir, doncs, sense retard.

Les calderes s’havien atiat. Es podia aparellar immediatament. Restaven encara al fons dues mil braces de sonda. El capità Blomsberry, no volent perdre un temps preciós per hissar-les, va resoldre de tallar-ne la corda.

—Fixarem l’extrem sobre una boia —va dir— i aquesta boia ens indicarà el punt precís on ha caigut el projectil.

—D’altra banda —va respondre el tinent Bronsfield—, tenim la nostra situació exacta: 27° 7’ de latitud nord i 41° 37’ de longitud oest.

—Bé, senyor Bronsfield —va respondre el capità—, i, amb el vostre permís, feu tallar la corda.

Una boia forta, reforçada encara per un acoblament de taulons de pi, va ser llançada a la superfície de l’oceà. L’extrem de la corda va ser-hi fixat sòlidament al damunt i, sotmesa solament al vaivé de les onades, aquella boia no havia de derivar pas gaire.

En aquell moment, l’enginyer va fer avisar el capità que hi havia prou pressió i que es podia partir. El capità li va fer donar les gràcies per aquell comunicat excel·lent. Després va ordenar la ruta de nord nord-est. La corbeta, maniobrant, va dirigir-se a tot vapor cap a la badia de San Francisco. Eren les tres de la matinada.

El fet de recórrer dues-centes vint llegües era poca cosa per a una nau que navegava força bé com la Susquehanna. En trenta-sis hores hauria devorat aquella distància; i, efectivament, el 14 de desembre, a un quart i dos minuts de dues de la tarda, va arribar a la badia de San Francisco.

A la vista d’aquella embarcació de la marina nacional, que arribava a gran velocitat, amb el bauprés i el pal de messana apuntalats, la curiositat pública es va commoure singularment. Una multitud compacta es va aplegar de seguida als molls, tot esperant el desembarcament.

Després d’haver atracat, el capità Blomsberry i el tinent Bronsfield van davallar a un canot armat de vuit rems, que els va transportar ràpidament a terra.

Van saltar al moll.

—El telègraf! On és el telègraf? —van preguntar sense respondre a cap de les mil preguntes que els van plantejar.

L’oficial del port els va conduir personalment a l’oficina telegràfica, enmig d’un immens seguici de curiosos.

Blomsberry i Bronsfield van entrar a l’oficina, mentre que la multitud s’empenyia a la porta.

Al cap d’uns quants minuts va ser llançat un despatx en expedició quàdruple: 1, al secretari de la Marina, a Washington; 2, al vice-president del Gun-Club, a Baltimore; 3, a l’honorable J. T. Maston, a Long’s-Peak, a les muntanyes Rocalloses; 4, al sots-director de l’Observatori de Cambridge, a Massachusetts.

Estava redactat en aquests termes:

A 20 graus 7 minuts de latitud nord i 41 graus 37 minuts de longitud oest, aquest 12 de desembre, a un quart i dos minuts de dues de la matinada, el projectil del Columbiad ha caigut al Pacífic. Envieu instruccions. Blomsberry, comandant de la Susquehanna.

Al cap de cinc minuts, tota la ciutat de San Francisco coneixia la notícia. Abans de les sis de la tarda, els diversos estats de la Unió van assabentar-se de la suprema catàstrofe. Passada la mitjanit, per cable, tot Europa sabia el resultat de la gran temptativa americana.

Cal renunciar a pintar l’efecte produït arreu del món per aquell desenllaç inesperat.

En rebre el despatx, el secretari de la Marina va telegrafiar a la Susquehanna l’ordre d’esperar a la badia de San Francisco sense apagar les seves calderes. Nit i dia havia d’estar preparada per fer-se a la mar.

L’Observatori de Cambridge va reunir-se en sessió extraordinària i, amb aquella serenitat que distingeix les corporacions de savis, va discutir plàcidament el punt de vista científic de la qüestió.

Al Gun-Club, hi va haver una explosió. Tots els artillers van reunir-se. Precisament en aquell moment, el vice-president, l’honorable Wilcome, llegia aquell despatx prematur en el qual J. T. Maston i Belfast anunciaven que el projectil acabava de ser percebut al reflector gegantí de Long’s-Peak. Aquella comunicació afegia a més a més que la bala, retinguda per l’atracció de la Lluna, feia el paper de sots-satèl·lit en el món lunar.

Ara es coneix ja la veritat referent a aquell punt.

Tanmateix, a l’arribada del despatx de Blomsberry, que contradeia tan formalment el telegrama de J. T. Maston, van formar-se dos bàndols al si del Gun-Club. D’un costat, el bàndol de les persones que admetien la caiguda del projectil i, per consegüent, el retorn dels viatgers. De l’altre, el bàndol d’aquells qui, aferrant-se a les observacions de Long’s-Peak, arribaven a la conclusió que es tractava d’un error del comandant de la Susquehanna. Per a aquests darrers, el pretès projectil era només un bòlid, res més que un bòlid, un globus fugaç que, en la seva caiguda, havia destrossat la part davantera de la corbeta. No se sabia gaire què respondre a la seva argumentació, perquè la velocitat de la qual estava animat havia d’haver fet molt difícil l’observació d’aquell mòbil. El comandant de la Susquehanna i els seus oficials havien pogut certament equivocar-se de bona fe. Un argument, nogensmenys, militava al seu favor: era que, si el projectil havia caigut a terra, el seu encontre amb l’esferoide terrestre no havia pogut produir-se sinó en aquell vint-i-setè grau de latitud nord i, tenint en compte tant el temps escolat com el moviment de rotació de la Terra, entre el quaranta-unè i el quaranta-dosè grau de longitud oest.

Fos com fos, va ser decidit per unanimitat, en el Gun-Club, que el germà de Blomsberry, Bilsby i el major Elphiston se n’anessin sense retard cap a San Francisco i que trobessin la millor manera de treure el projectil de les profunditats de l’oceà.

Aquells homes fidels van partir sense perdre un instant i el railroad, que travessarà ben aviat tot el centre de la Unió, va conduir-los a Saint-Louis, on els espera-ven uns ràpids coachs mails.[89]

Gairebé al mateix instant en què el secretari de la Marina, el vice-president del Gun-Club i el sots-director de l’observatori rebien el despatx de San Francisco, l’honorable J. T. Maston experimentava l’emoció més violenta de tota la seva existència, una emoció que ni tan sols no li havia procurat l’explosió del seu cèlebre canó i que va estar a punt, una vegada més, de costar-li la vida.

Es recordarà que el secretari del Gun-Club va partir alguns instants després que el projectil —i gairebé tan de pressa com ell— per anar a apostar-se a Long’s-Peak, a les muntanyes Rocalloses. El savi J. Belfast, director de l’Observatori de Cambridge, va acompanyar-lo. Un cop arribats a l’estació, tots dos amics s’hi van instal·lar de forma precària i ja no van abandonar el cim del seu enorme telescopi.

Se sap, en efecte, que aquell instrument gegantí havia estat instal·lat en les condicions dels reflectors anomenats «front view[90] pels anglesos. Aquella disposició feia experimentar, només, una reflexió als objectes i, consegüentment, en feia la visió més clara. En resultava que J. T. Maston i Belfast, quan observaven, estaven col·locats a la part superior de l’instrument i no a la part inferior. Hi arribaven per una escala de cargol, obra mestra de lleugeresa, i sota d’ells s’obria aquell pou de metall acabat amb el mirall metàl·lic, que mesurava dos-cents vuitanta peus de profunditat.

Era, doncs, sobre l’estreta plataforma disposada damunt del telescopi on aquells savis passaven la seva existència, maleint el dia, que robava la Lluna als seus esguards, com també els núvols, que la velaven obstinadament durant la nit.

Quina no seria, doncs, la seva joia, quan, al cap d’uns quants dies d’espera, durant la nit del 5 de desembre, van percebre el vehicle que arrossegava els seus amics per l’espai! A aquesta joia va seguir una decepció profunda, quan, refiant-se d’unes observacions incompletes, van llançar, amb el seu primer telegrama a través del món, aquella afirmació errònia que feia del projectil un satèl·lit de la Lluna gravitant en una òrbita immutable.

Des d’aquell instant, la bala no s’havia mostrat més als seus ulls, una desaparició encara més explicable pel fet que passava aleshores per darrera de la meitat invisible de la Lluna. Però, quan va haver de reaparèixer del cantó visible, que hom s’imagini llavors la impaciència de l’ardorós J. T. Maston i del seu company, no menys impacient que ell! A cada minut de la nit creien reveure el projectil i, de fet, no el reveien pas! D’aquí que es produïssin entre ells discussions incessants, disputes violentes. Belfast afirmava que el projectil no era pas aparent, mentre que J. T. Maston sostenia que «saltava als ulls»!

—És la bala! —repetia J. T. Maston.

—No! —responia Belfast—. És una allau que es desprèn d’una muntanya lunar!

—Doncs bé, ja es veurà demà.

—No! Ja no es veurà! És arrossegat a l’espai.

—Sí!

—No!

I en aquells moments en què les interjeccions plovien com granissada, la irritabilitat ben coneguda del secretari del Gun-Club constituïa un perill permanent per a l’honorable Belfast.

Aquella existència compartida per dues persones hauria esdevingut aviat impossible; però un esdeveniment inesperat tallà de cop i volta aquelles discussions eternes.

Durant la nit del 14 al 15 de desembre, els dos irreconciliables amics estaven ocupats observant el disc lunar. J. T. Maston injuriava, seguint el seu costum, el savi Belfast, que s’encoleria al seu torn. El secretari del Gun-Club sostenia per mil·lèsima vegada que acabava de percebre el projectil, afegint fins i tot que la cara de Michel Ardan s’havia mostrat a través d’una de les lluernes. Donava suport encara a la seva argumentació amb una sèrie de gestos que el seu garfi temible feia molt inquietants.

En aquell moment, el criat de Belfast va aparèixer sobre la plataforma —eren les sis del vespre— i li va lliurar un despatx. Era el telegrama del comandant de la Susquehanna.

Belfast va estripar el sobre, va llegir el contingut i va proferir un crit.

—Eh! Què passa? —va fer J. T. Maston.

—La bala!

—Què?

—Ha caigut sobre la Terra!

Un nou crit, un udol aquesta vegada, li va respondre.

Es va girar cap a J. T. Maston. L’infortunat, imprudentment abocat al tub de metall, havia desaparegut dins l’immens telescopi. Era una caiguda de dos-cents vuitanta peus! Belfast, desesperat, va precipitar-se cap a l’orifici del reflector.

Va respirar. J. T. Maston, retingut pel seu garfi de metall, se sostenia en un dels estintols que mantenien la separació del telescopi. Proferia crits formidables.

Belfast va cridar els seus ajudants, que van venir corrent. Van ser instal·lades politges i va hissar-se, no sense esforç, l’imprudent secretari del Gun-Club.

Va reaparèixer, sense haver sofert cap accident, per l’orifici superior.



—Eh! —va dir—. Si hagués trencat el mirall!

—L’hauríeu pagat —va respondre severament Belfast.

—I on ha caigut aquesta maleïda bala? —va preguntar J. T. Maston.

—Al Pacífic!

—Marxem!

Al cap d’un quart d’hora, ambdós savis davallaven el pendent de les muntanyes Rocalloses i, al cap de dos dies, al mateix temps que els seus amics del Gun-Club van arribar a San Francisco, després d’haver rebentat cinc cavalls en la seva ruta.

Elphiston, el germà de Blomsberry i Bilsby van precipitar-se cap a ells en veure’ls arribar.

—Què s’ha de fer? —van preguntar.

—Repescar la bala —va respondre J. T. Maston—, i com més aviat millor!





22

El salvament


Era conegut exactament l’indret concret on el projectil s’havia abismat sota les aigües. Mancaven encara els instruments per agafar-lo i tornar-lo a la superfície de l’oceà. Calia inventar-los i després fabricar-los. Els enginyers americans no podien amoïnar-se per tan poca cosa. Una vegada situats els ruixons[91] i amb l’ajuda del vapor, estaven segurs de poder aixecar el projectil, malgrat el seu pes, que d’altra banda disminuïa per la densitat del líquid al bell mig del qual estava submergit.

Però no bastava repescar la bala. Calia actuar de seguida en interès dels viatgers. Ningú no dubtava que no fossin vius encara.

—Sí —repetia incessantment J. T. Maston, la confiança del qual guanyava tothom—, són persones molt destres els nostres amics i no poden haver caigut com imbècils.

Són vius i ben vius, però cal apressar-se per retrobar-los-hi. Els queviures i l’aigua no són pas les coses que m’inquieten! En tenen per molt de temps! Però l’aire, l’aire! Heus aquí el que els mancarà aviat. De pressa, doncs, de pressa!

I es va anar de pressa. La Susquehanna va ser preparada per a la seva nova destinació. Les seves potents màquines van ser apariades per ser col·locades sobre les cadenes d’hissar. El projectil d’alumini pesava només dinou mil dues-centes cinquanta lliures, un pes ben inferior al del cable transatlàntic que va ser aixecat en unes condicions similars. L’única dificultat, doncs, consistia a repescar una bala cilindrocònica les parets llises de la qual feien de difícil agafar fermament amb garfis.

Amb aquest objectiu, l’enginyer Murchison va córrer cap a San Francisco i va fer agençar uns ancorots enormes amb un sistema automàtic que no havien de deixar anar el projectil, si aconseguien d’agafar-lo amb les seves tenalles poderoses. Va fer preparar també escafandres que, sota el seu embolcall impermeable i resistent, permetessin als bussos de reconèixer el fons del mar. Va embarcar igualment a bord de la Susquehanna aparells d’aire comprimit, molt enginyosament ideats. Eren veritables cambres, perforades amb lluernes, i que l’aigua, introduïda en certs compartiments, podia arrossegar fins a grans profunditats. Aquells aparells existien a San Francisco, on havien servit per a la construcció d’un dic submarí. I va ser una gran sort, car hauria mancat el temps per construir-los.

Tanmateix, malgrat la perfecció d’aquells aparells, malgrat l’enginy dels savis encarregats d’emprar-los, l’èxit de l’operació no estava gens assegurat. Quantes possibilitats incertes hi havia, puix que es tractava de reprendre aquell projectil a vint mil peus sota les aigües! Després, fins i tot en el cas que la bala fos retornada a la superfície, ¿com haurien suportat els viatgers aquell

xoc terrible que vint mil peus d’aigua no havien pogut potser amortir suficientment?

En fi, calia actuar com més aviat millor. J. T. Maston donava pressa nit i dia als seus obrers. Era sempre al seu costat, fos per endossar l’escafandre, fos per assajar els aparells d’aire, per reconèixer la situació dels seus coratjosos amics.

Tanmateix, malgrat tota la diligència desplegada per a la confecció dels diversos enginys, malgrat les sumes considerables que van ser posades a la disposició del Gun-Club pel govern de la Unió, cinc dies llargs, cinc segles!, van escolar-se abans que aquells preparatius fossin acabats. Durant aquell temps, l’opinió pública va sobreexcitar-se fins al punt més alt. Arreu del món van ser intercanviats incessantment telegrames a través dels fils i dels cables elèctrics. El salvament de Barbicane, de Nicholl i de Michel Ardan era un afer internacional. Tots els pobles que havien subscrit un emprèstit a favor del Gun-Club s’interessaven directament per la recuperació dels viatgers.

En fi, les cadenes d’hissar, les cambres d’aire i els ancorots automàtics van ser embarcats a bord de la Susquehanna. J. T. Maston, l’enginyer Murchison i els delegats del Gun-Club eren ja a les seves cabines. No restava ja sinó partir.

El 21 de desembre, a les vuit del vespre, la corbeta va partir, amb una bona mar, una brisa de nord-est i un fred bastant viu. Tota la població de San Francisco va agombolar-se als molls; estava commoguda, per bé que es mantenia muda, tot reservant els seus hurres per al retorn.

El vapor va ser posat al seu máximum de tensió i l’hèlice de la Susquehanna va portar-la ràpidament fora de la badia.

És inútil d’explicar les converses que hi va haver a bord entre els oficials, els mariners i els passatgers. Tots aquells homes tenien només un sol pensament. Tots aquells cors palpitaven sota la mateixa emoció. Mentre es corria a socórrer-los, què feien Barbicane i els seus companys? Què els havia passat? ¿Estaven en condicions d’intentar alguna maniobra audaciosa per conquerir la seva llibertat? Ningú no ho hauria pogut dir. La veritat és que tot mitjà hauria fracassat! Immergits aproximadament a dues llegües sota l’oceà, aquella presó de metall desafiava els esforços dels seus presoners.

El 23 de desembre, a les vuit del matí, després d’una travessia ràpida, la Susquehanna devia haver arribat al lloc del sinistre. Va ser necessari esperar fins a migdia per obtenir una determinació exacta. La boia sobre la qual s’havia aferrat la corda de la sonda no havia estat vista encara.

Al migdia, el capità Blomsberry, ajudat pels seus oficials que controlaven l’observació, va assenyalar el punt en presència dels delegats del Gun-Club. Hi va haver aleshores un moment d’ansietat. Determinada la seva posició, la Susquehanna es trobava a l’oest, a alguns minuts del mateix indret en què el projectil havia desaparegut sota les aigües.

Es va marcar, doncs, el rumb de la corbeta a fi d’assolir aquell punt precís.

A tres quarts i dos minuts d’una es va veure la boia. Estava en perfecte estat i devia haver derivat poc.

—Finalment! —va exclamar J. T. Maston.

—Hem de començar ja? —va preguntar el capità Blomsberry.

—Sense perdre ni un segon —va respondre J. T. Maston.

Van ser preses totes les precaucions per mantenir la corbeta en una immobilitat completa.

Abans d’intentar agafar el projectil, l’enginyer Murchison va voler identificar de primer la seva posició sobre el fons oceànic. Els aparells submarins, destinats a aquella recerca, van rebre la seva provisió d’aire. El maneig d’aquells ginys no deixa de tenir perill, ja que, a vint mil peus sota la superfície de les aigües i sota pressions tan considerables, estan exposats a unes ruptures les conseqüències de les quals serien terribles.

J. T. Maston, el germà de Blomsberry i l’enginyer Murchison, sense preocupar-se d’aquells perills, van ocupar lloc a les cambres d’aire. El comandant, situat al pont, presidia l’operació, disposat a aturar o bé a hissar les cadenes al mínim senyal. L’hèlice havia estat desembragada i tota la força de les màquines, desplaçada al cabrestant, hauria emmenat ràpidament els aparells a bord.

La davallada va començar a dos quarts menys cinc minuts de dues de la tarda i la cambra, arrossegada pels seus compartiments plens d’aigua, va desaparèixer sota la superfície de l’oceà.

L’emoció dels oficials i dels mariners que hi havia a bord era compartida aleshores pels presoners del projectil i els presoners de l’aparell submarí. Quant a aquests darrers, van oblidar-se de si mateixos i, abocats als vidres de les lluernes, observaven atentament aquelles masses líquides que travessaven.

La davallada va ser ràpida. A un quart i dos minuts de tres, J. T. Maston i els seus companys havien assolit el fons del Pacífic. Però no van veure res, llevat d’aquell desert àrid que ni la fauna ni la flora marines animaven ja. A la llum de les seves llànties, proveïdes de reflectors potents, van poder observar les capes fosques de l’aigua en un radi bastant extens, però el projectil restava invisible als seus ulls.

No es podria descriure la impaciència d’aquells bussos agosarats. Com que l’aparell estava en comunicació elèctrica amb la corbeta, van fer un senyal i la Susquehanna va passejar al llarg d’una milla la cambra suspesa a uns quants metres per damunt del sòl.



Van explorar així tota la plana submarina, enganyats a cada instant per il·lusions òptiques que els trasbalsaven. Aquí una roca, allí una extumescència del fons, tot se’ls apareixia com el projectil tan cercat; després reconeixien aviat el seu error i es desesperaven.

—Però on són? On són? —deia cridant J. T. Maston.

I el pobre home cridava amb grans crits Nicholl, Barbicane i Michel Ardan, com si els seus infortunats amics haguessin pogut sentir-lo o respondre-li a través d’aquell medi impenetrable!

La recerca va continuar en aquelles condicions, fins al moment en què l’aire viciat de l’aparell va obligar els bussos a tornar a pujar.

La sirga va començar cap a les sis del vespre i no es va acabar abans de mitjanit.

—Fins demà —va dir J. T. Maston, en posar el peu sobre el pont de la corbeta.

—Sí —va respondre el capità Blomsberry.

—I en un altre lloc.

—Sí.

J. T. Maston no dubtava pas encara de l’èxit, però els seus companys, que ja no eren envaïts per l’animació de les primeres hores, comprenien ara tota la dificultat de l’empresa. El que va semblar fàcil a San Francisco, semblava allí, en ple oceà, gairebé irrealitzable. Les possibilitats d’èxit disminuïen en una gran proporció i era només l’atzar al que calia demanar la troballa del projectil.

L’endemà, 24 de desembre, malgrat les fatigues de la vigília, l’operació va ser represa. La corbeta va des-plaçar-se uns quants minuts cap a l’oest i l’aparell, proveït d’aire, va portar de bell nou els mateixos exploradors a les profunditats de l’oceà.

Es va passar tot el dia en recerques infructuoses. El llit del mar era desert. El dia 25 no va donar cap resultat. El 26, tampoc.

Era desesperant. Es pensava en aquells malaurats tancats a la bala des de feia vint-i-sis dies! Potser, en aquell moment, sentien els primers atacs d’asfíxia, si és que havien aconseguit escapar als perills de la seva caiguda! L’aire s’exhauria i, sens dubte, amb l’aire, el coratge, la moral!

—L’aire, és possible —responia invariablement J. T Maston—, però la moral, mai.

El dia 28, després de dos dies més de recerques s’havia perdut tota esperança. Aquella bala era un àtom en la immensitat del mar! Calia renunciar a trobar-la.

Tanmateix, J. T. Maston no volia ni sentir parlar de partença. No volia pas abandonar el lloc sense haver reconegut almenys la tomba dels seus amics. Però el comandant Blomsberry no podia obstinar-se més i, malgrat les reclamacions del digne secretari, va haver de donar l’ordre d’aparellar.

El 29 de desembre, a les nou del matí, la Susquehanna, amb direcció nord-est, va reprendre la ruta cap a la badia de San Francisco.

Eren les deu del matí. La corbeta s’allunyava, sota l’impuls de poc vapor i es diria que amb recança, del lloc de la catàstrofe, quan el mariner que, enfilat a les barres del pal davanter, observava el mar va cridar de cop i volta:

—Una boia passa orsejant[92] cap a nosaltres!

Els oficials van esguardar en la direcció indicada. Amb les seves ulleres de llarga vista van reconèixer que l’objecte indicat tenia, en efecte, l’aparença d’aquelles boies que serveixen de balisa per guiar en els passos difícils de badies o de rius. Però, detall singular, un pavelló, flotant al vent, coronava el seu con, que emergia de cinc a sis peus. Aquella boia resplendia sota els raigs del sol, com si les seves parets haguessin estat fetes de plaques d’argent.

El comandant Blomsberry, J. T. Maston i els delegats del Gun-Club van pujar al pont i van examinar aquell objecte que errava a la ventura sobre les aigües.

Tots esguardaven amb una ansietat febril, però en silenci. Ningú no gosava formular la idea que venia a l’esperit de tothom.

La corbeta va acostar-se a menys de dos cables de l’objecte.

Un estremiment va recórrer tota la tripulació.

Aquell pavelló era el pavelló americà!

En aquell moment es va sentir un veritable rugit. Va ser el valent J. T. Maston, que acabava de caure a plom. Oblidant, d’una banda, que el seu braç dret havia estat reemplaçat per un garfi de ferro i, de l’altra, que una simple esfera de gutaperxa recobria els seus ossos cranials, acabava de donar-se a si mateix un cop formidable.

Van precipitar-se cap a ell. El van aixecar. Va ser reanimat. I quines van ser les seves primeres paraules?

—Ah! Tres vegades bèsties, quatre vegades idiotes, cinc vegades boobys que som!

—Què passa? —van dir molts al seu voltant.

—Què passa?…

—Però, parleu!

—El que passa, imbècils —va dir bramant el terrible secretari—, el que passa és que la bala pesa només dinou mil dues-centes cinquanta lliures!

—I què?

—Que desplaça vint-i-vuit tones o, dit altrament, cinquanta-sis mil lliures, i que, per consegüent, sura!

Ah! Com el digne home va subratllar aquell verb «surar»! I era la veritat! Tots, sí!, tots aquells savis havien oblidat aquella llei fonamental: que, com a conseqüència de la seva lleugeresa específica, el projectil, després d’haver estat arrossegat per la seva caiguda fins a les profunditats més pregones de l’oceà, va haver de retornar naturalment a la superfície! I ara surava tranquil·lament al ritme de les onades…

Les embarcacions van posar-se a la mar. J. T. Maston i els seus amics s’hi van precipitar. L’emoció havia arribat al punt culminant. Tots els cors palpitaven mentre els canots avançaven cap al projectil. Què contenia? Éssers vius o morts? Éssers vivents, sí!, vivents, si la mort no havia colpit Barbicane i els seus amics després d’haver arborat aquell pavelló!



Un silenci profund regnava en les embarcacions. Tots els cors bategaven amb força. Els ulls ja no hi veien.

Una de les lluernes del projectil era oberta. Alguns tros-sos de vidre, que havien restat a l’encaix, provaven que havia estat trencat. Aquella lluerna es trobava situada aleshores a l’altura de cinc peus per damunt de les aigües.

Una embarcació s’hi va acostar, la de J. T. Maston. J. T. Maston va precipitar-se cap al vidre trencat.

En aquell moment es va sentir una veu alegre i clara, la veu de Michel Ardan, que exclamava amb l’accent propi de la victòria:

—Blanques per tots dos costats, Barbicane, blanques pertot arreu!

Barbicane, Michel i Nicholl estaven jugant al dòmino.





23

Per acabar


Es recordarà la immensa simpatia que va acompanyar els tres viatgers el dia de la seva partença. Si al començament d’aquella empresa van suscitar una emoció tan gran en el nou món i el vell món, quin entusiasme havia d’acollir el seu retorn? ¿No havien de precipitar-se al davant d’aquells sublims aventurers, els milions d’espectadors que havien envaït la península de Florida? Aquelles legions d’estrangers, vinguts de tots els punts del globus cap a les costes americanes, ¿abandonarien el territori de la Unió sense haver tornat a veure Barbicane, Nicholl i Michel Ardan? No, i la passió ardent del públic havia de respondre dignament a la grandesa d’aquella empresa. Unes criatures humanes que havien abandonat l’esferoide terrestre, que tornaven després d’aquell estrany viatge pels espais celests, no podien deixar de ser rebuts com ho serà el profeta Elies[93] quan tornarà a baixar a la Terra. Veure’ls de seguida, sentir-los immediatament: aquest era el desig general.

Aquell desig havia de fer-se realitat molt aviat per a gairebé la totalitat dels habitants de la Unió.

Barbicane, Michel Ardan, Nicholl i els delegats del Gun-Club, havent tornat sense retard a Baltimore, van ser acollits amb un entusiasme indescriptible. Les notes de viatge del president Barbicane estaven preparades per ser lliurades a la publicitat. El New York Herald va comprar aquell manuscrit a un preu que encara no és conegut, però la importància del qual deu ser excessiva. En efecte, durant la publicació del Viatge a la Lluna, el tiratge d’aquell diari va pujar fins a cinc milions d’exemplars. Al cap de tres dies del retorn dels viatgers a la Terra, els mínims detalls de la seva expedició eren ja coneguts. No restava sinó veure els herois d’aquella empresa sobrehumana.

L’exploració de Barbicane i dels seus amics al voltant de la Lluna va permetre de revisar les diverses teories admeses a propòsit del satèl·lit terrestre. Aquells savis havien observat de visu[94] i en unes condicions enterament singulars. Ara se sabia quins sistemes havien de ser rebutjats i quins admesos quant a la formació d’aquell astre, al seu origen, a la seva habitabilitat. El seu passat, el seu present, el seu futur havien lliurat fins i tot els seus darrers secrets. Què podia objectar-se a uns observadors conscienciosos que van contemplar a menys de quaranta quilòmetres aquella muntanya curiosa del Tycho, el sistema més estrany de l’orografia lunar? Què es podia respondre a aquells savis les mirades dels quals s’havien endinsat en els abismes del circ de Plató? Com es podia contradir aquells homes audaciosos que els atzars de la seva temptativa havien arrossegat fins al damunt d’aquella cara invisible del disc, que cap ull humà no havia entrevist fins aleshores? Tenien llavors dret d’imposar els seus límits a aquella ciència selenogràfica que va recompondre el món lunar com Cuvier[95]va recompondre l’esquelet d’un fòssil, i de dir: «La Lluna va ser això, un món habitable i habitat anteriorment a la Terra! La Lluna és allò, un món inhabitable i actualment inhabitat»!

Per festejar el retorn del més il·lustre dels seus membres i dels seus dos companys, el Gun-Club va pensar d’oferir-los un banquet, però un banquet digne d’aquells triomfadors, digne del poble americà, i en unes condicions de tal mena, que tots els habitants de la Unió poguessin participar-hi directament.

Tots els caps de línia dels railsroads de l’Estat van ser units entre ells per rails volants. Després, en totes les estacions, empavesades amb els mateixos ornaments, van parar-se taules uniformement servides. A certes hores, successivament calculades, controlades per rellotges elèctrics que marcaven el segon al mateix instant, les poblacions van ser convidades a ocupar lloc a les taules del banquet.

Durant quatre dies, del 5 al 9 de gener, els trens van ser suspesos, com ho són el diumenge als railways de la Unió, i totes les vies van restar lliures.

Només una locomotora de gran velocitat, que arrossegava un vagó d’honor, va tenir el dret de circular durant aquells quatre dies per les vies fèrries dels Estats Units.

La locomotora, conduïda per un fogoner i un mecànic, portava, per gràcia insigne, l’honorable J. T. Maston, secretari del Gun-Club.

El vagó estava reservat al president Barbicane, al capità Nicholl i a Michel Ardan.

Al cop de xiulet del mecànic, després dels hurres, dels «hip, hip, hip» i de totes les onomatopeies admiratives de la llengua americana, el tren va abandonar l’estació de Baltimore. Va marxar amb una velocitat de vuitanta llegües per hora. Però, què era aquella velocitat comparada a la que havia impulsat tots tres herois en sortir del Columbiad?

Així van anar d’una ciutat a l’altra, trobant les poblacions assegudes a taula als llocs per on passaven, saludant-los amb les mateixes aclamacions, prodigant-los els mateixos «bravos». Van recórrer així l’est de la Unió a través de Pennsilvània, Connecticut, Massachusetts, Vermont, Maine i Nova Brunsvic; van travessar el nord i l’oest per Nova York, Ohio, Michigan i Wisconsin; van davallar al sud per Illinois, Missouri, Arkansas, Texas i Louisiana; van córrer cap al sud-est per Alabama i Florida; van tornar a pujar per Geòrgia i les Carolines; van visitar el centre passant per Tennessee, Kentucky, Virgínia, Indiana; després, passada l’estació de Washington, van tornar a Baltimore, i durant quatre dies van poder creure que els Estats Units d’Amèrica, asseguts a taula per celebrar un únic i immens banquet, els saludaven simultàniament amb els mateixos hurres!

L’apoteosi va ser digna d’aquells tres herois, que la Faula hauria posat al rang de semidéus.

I ara, aquella temptativa sense precedents en els annals dels viatges, emmenarà a algun resultat pràctic? ¿S’establiran alguna vegada comunicacions directes amb la Lluna? ¿Es fundarà un servei de navegació a través de l’espai, que permetrà de posar-se en contacte amb el món solar? ¿S’anirà d’un planeta a un altre planeta, de Júpiter a Mercuri, i més tard d’una estrella a una altra, de la Polar a Sírius? ¿Una forma de locomoció permetrà de visitar aquells sols que formiguegen al firmament?



A aquestes preguntes no se sabria què respondre. Això no obstant, coneixent l’enginy audaciós de la raça anglosaxona, ningú no s’estranyarà que els americans intentessin de treure partit de la temptativa del president Barbicane.

Així, algun temps després del retorn dels viatgers, el públic va acollir molt favorablement els anuncis d’una Societat en comandita (limited), amb un capital de cent milions de dòlars, dividit en cent mil accions de mil dòlars cada una, que portava el nom de Societat Nacional de les Comunicacions Inter estel·lars. President: Barbicane; vice-president: el capità Nicholl; secretari de l’administració: J. T. Maston; director operatiu: Michel Ardan.

I, com que és propi del temperament americà el fet de preveure-ho tot en els negocis, fins i tot la fallida, l’honorable Harry Troloppe, jutge comissari, i Francis Dayton, síndic, van ser nomenats per endavant!





Apèndix


L’home i l’època

Grans avenços científics

Jules Verne va néixer en un segle, el xix, que va marcar una època quant a transformacions espirituals i esdeveniments crucials en la història de la humanitat. Va ser també el segle dels grans descobriments tècnics i en les ciències físiques, biològiques, com també d’invents revolucionaris que es collen entre si i obren pas a nous avenços. L’astronomia i l’astrofísica van experimentar un impuls gegantí. Es va estendre el primer cable submarí entre Europa i Amèrica; Graham Bell i Elisha Gray van patentar el telèfon el mateix dia. És el segle dels experiments de Pasteur, les lleis de l’herència de Mendel, L’origen de les espècies de Darwin, etcètera. Si del 1848 es pot dir que va ser un any crucial en la història, ja que hi va tenir lloc la primera gran batalla entre la burgesia i el proletariat, va ser un any fronterer entre el romanticisme i el positivisme, entre el socialisme utòpic i el socialisme científic, i va marcar no solament la història del segle xix, sinó també la del xx, del segle xix podem dir que posa en marxa la civilització tecnològica.

Verne, admirador de Leonardo



Jules Verne (1828-1905) és un fill del seu temps, un home de gran curiositat científica, amb una gran capacitat de treball i d’estudi. Gran admirador de Leonardo da Vinci (1452-1519), es va proposar tenir una cultura enciclopèdica a l’estil dels homes del Renaixement. Els seus coneixements científics eren notables i va comptar amb uns col·laboradors excel·lents. Ell mateix va definir els seus propòsits en explicar que els seus Viatges extraordinaris eren «un passeig complet pel cosmos d’un home del segle xix». I així no hi va haver tema científic que no toqués: el globus, les profunditats de la terra i del mar, el submarí, els mitjans més diversos de transport per terra, mar i aire; fantasies tècniques que després van resultar tan reals… L’èxit no el va abandonar mai ja des del seu primer llibre.



La seva vida

Però la seva vida personal no va ser pas tan brillant com la seva obra. Va voler ser mariner i es va veure obligat a cedir aquest treball al seu germà, al mateix temps que quan ja famós va tenir un vaixell (o uns quants), es va limitar a recórrer la Mediterrània i les costes adjacents a França en viatges de «bon burgès». La seva vida va ser també la d’un burgès típic. Es va casar per diners. Va pensar que el matrimoni era una operació que li resultaria econòmicament beneficiosa i l’alliberaria de la tirania del seu pare, del qual va dependre sempre, llevat de cinc anys durant els quals va malviure amb unes poques classes de dret i una feina miserable com a secretari a l’òpera còmica. Però el matrimoni li va representar també una vida amarga. Amb el seu fill va cometre tots els errors que el seu pare havia comès amb ell i encara més. Va morir el 24 de març de 1905. Els últims anys va viure pràcticament reclòs, patint neuràlgies, atacs de paràlisi facial, reumatisme i diabetis que havia patit sempre, i cap al final de la seva vida va sofrir de cataractes i pèrdua de l’oïda. Tanmateix, això no li va impedir de sortir elegit conseller el 1888 ni de mantenir aquest càrrec fins al 1904. Com a conseller, va interessar-se pels temes urbanístics.

A la novel·la De la Terra a la Lluna[96] vam publicar un apèndix força complet que incloïa la vida i l’obra de Verne, un estudi dels personatges d’aquesta novel·la i un enfocament general de l’època a França, per la qual cosa hem considerat innecessari de repetir-ho, ja que el qui vulgui ampliar dades o refrescar-les hi pot recórrer fàcilment. Això ofereix, a més a més, una ocasió excel·lent de llegir la novel·la si no es coneix, o bé de rellegir-la. Amb ella neix la ciència-ficció.

L’obra

Quatre anys després de la publicació de De la Terra a la Lluna, una obra d’èxit tan extraordinari que sembla concebuda amb les tècniques modernes de marketing i publicitat, apareix Al voltant de la Lluna, obra de la qual es pot dir que és la primera gran odissea de l’espai de l’era moderna. Fem un breu resum del seu argument.

Argument

A les deu de la nit, Ardan, Barbicane i Nicholl s’acomiaden de la multitud i una grua els despenja fins al vèrtex del projectil. Entren al vehicle. Nicholl tanca l’obertura. Mentre Ardan dóna el vist-i-plau a l’interior de la bala, fan els últims preparatius. Ardan, ansiós per la partença, xerra constantment i va d’una banda a l’altra com una fera engabiada. Barbicane i Nicholl, metòdics i amb una admirable sang freda, es preparen per a l’explosió que els destruirà o els enviarà a la Lluna en un viatge sense retorn. A tres quarts menys tres minuts d’onze s’abracen emotivament. S’estiren als llits collats al centre del disc mòbil i Barbicane apaga el gas. Només les pulsacions del cronòmetre trenquen el silenci. «De sobte va produir-se un xoc espaordidor i el projectil, sota l’impuls de sis mil milions de litres de gas produïts per la deflagració de la piroxilina, va enlairar-se en l’espai».

Enrera queda, a la Terra i en un altre llibre, el valent J. T. Maston, l’únic home que confia en la reeixida d’aquella aventura.

Detalls de gran realisme

Els viatgers resisteixen l’impacte i, després de comprovar que es troben bé, es dediquen a esbrinar si ha tingut èxit el tret del Columbiad. Nicholl ha de pagar la resta de les seves apostes després de l’èxit del llançament. Mirant per les finestretes veuen com s’allunyen de la Terra i com un meteorit convertit en satèl·lit del nostre planeta està a punt de destruir-los. Fascinats per l’espectacle que s’ofereix als seus ulls i atents a les explicacions tècniques de Barbicane, s’obliden dels gossos. A les set del matí del dia següent els desperta un lladruc. Diana està molt espantada i té fam, però es troba bé. Satèl·lit s’ha estavellat el cap contra la volta. En tenen cura, però el gos, molt malferit, mor. L’enterren com correspon a un astronauta, llançant-lo a l’espai còsmic. I aquest és un d’aquells detalls que atorguen a la novel·la tot el seu realisme. El cadàver del pobre gos, com un odre buit, viatja per l’espai a pocs metres del projectil, recordant-nos les imatges ja familiars dels astronautes en les seves sortides a l’espai units a la nau per un cable. Quan verifiquen que tot objecte llançat a l’exterior de la bala ha de seguir la seva mateixa trajectòria, s’embranquen en una conversa que dura tota la nit Com en el transcurs de tota la novel·la, la imaginació i el sentit de l’humor corresponen a Michel Ardan. No manca res en aquell viatge espacial. En un cert moment, els viatgers, com també la gossa Diana, les gallines i el gall que Ardan va introduir clandestinament en el projectil, se senten envaïts per una estranya embriaguesa.

Un excés d’oxigen

Un excés d’oxigen ha provocat la seva exaltació mental. Tot seguit adverteixen un nou fenomen. A mesura que el projectil s’allunya de la Terra, l’atracció terrestre minva en raó inversa al quadrat de les distàncies i l’acció lunar augmenta en la mateixa proporció, de manera que arribaran a un punt en el qual el projectil no pesarà gens. Què s’esdevindrà quan arribin allí? ¿Com sabran que el projectil ha arribat a aquell punt d’equilibri? Ho sabran quan ni ells ni els objectes tancats a la bala no es vegin sotmesos a la força de la gravetat. Aviat arriba aquell moment que, no cal dir-ho, Ardan aprofita per divertir-se una mica. El pobre Ardan té uns companys molt avorrits. Tots dos, científics i estudiosos, van il·lustrant Ardan en física, química, astronomia, paràboles, hipèrboles, el·lipses, etc., però estan tan indefensos com ell a l’interior d’una bala de canó la trajectòria i la velocitat de la qual no poden canviar ni controlar. Aquesta situació i la seva acceptació per part dels viatgers ens recorda els primers pilots nord-americans que van ser seleccionats per als vols espacials i el menyspreu dels seus companys, que van preferir de continuar com a pilots de proves, precisament perquè no consideraven l’astronauta com un pilot, sinó com un conillet d’Índies (Tom Wolfe, El que cal tenir, 1979). A mesura que s’acosten a la Lluna augmenta la inquietud de Barbicane, en veure que el projectil es resisteix a la influència de la gravitació; ha previst totes les possibilitats: caiguda en la Lluna, retorn a la Terra, aturada a la línia neutral, però de sobte es troba davant d’una nova possibilitat que representa l’ignot.

L’ignot

Nicholl i Ardan accepten amb tranquil·litat la notícia que el meteorit que van trobar va alterar la trajectòria del projectil. Ja no podran arribar a la Lluna, però podran observar-la. I ho fan, i fins i tot per uns instants, gràcies a l’explosió d’una bola de foc contra la qual estan a punt de xocar, albiren la cara oculta del nostre satèl·lit. Quan després de donar la volta a la Lluna es veuen en la situació desesperada de convertir-se en satèl·lit del nostre, se’ls acudeix emprar els coets, que porten disposats per esmorteir la caiguda del projectil, per produir l’efecte contrari. Però no cauen en la Lluna, sinó en la Terra, a la vora de la ciutat de Monterrey i de la badia de San Francisco. La seva situació és de 27° 7’ de latitud nord i 41° 37’ de longitud oest.

Un vaixell que ha vist la caiguda es dirigeix a tota màquina a San Francisco per tal de demanar ajut. J. T. Maston, a bord de la Susquehanna, dirigeix les operacions de salvament. Quan ja desesperen de trobar-los veuen una boia a sotavent. Porta el pavelló nord-americà! Són ells! Se sent com un rugit: J. T. Maston, oblidant que té un garfi de ferro per braç dret, s’ha colpejat el cap, cobert només de gutaperxa, i ha perdut el coneixement. Un cop més s’ha equivocat. En aquesta ocasió ha oblidat el principi d’Arquimedes. A l’interior del projectil, Barbicane, Ardan i Nicholl estan jugant al dòmino.

Gran precisió científica

En aquesta novel·la cal destacar la gran precisió científica de Verne; per exemple, la trajectòria de la nau espacial era exacta. El projectil cau al Pacífic a quatre quilòmetres del punt on va caure el vehicle espacial de Frank Borman, d’igual pes i altura. Tocant a això, va dir Borman: «No pot tractar-se de simples coincidències». Resulta també sorprenent que el lloc de llançament sigui Florida i que els emplaçaments de Tampa Town i de l’observa-tori gegantí a les muntanyes Rocalloses siguin en l’actualitat, respectivament, els de Cap Cañaveral i Mont Palomar, aquest darrer amb un telescopi de cinc metres de diàmetre, com el de la novel·la. ¿La realitat imita Part?

Com a homenatge merescut, la Unió Soviètica va donar el nom de mont Jules Verne a una de les muntanyes descobertes a la cara oculta de la Lluna pel primer vehicle espacial que va realitzar el viatge ideat per Verne: el Lunik III.





Els personatges

Els tres personatges principals difereixen una mica del paper que van fer a De la Terra a la Lluna. Si en aquesta darrera Nicholl tenia un paper clarament protagonista com a rival de Barbicane i desencadenant de l’acció, un cop a l’espai roman a l’ombra com a personatge tipificat. Barbicane assoleix tota la seva altura com a científic a l’interior del projectil i perd l’aura del fanatisme del Gun-Club, que a la Terra va mantenir gairebé fins a l’últim moment. Michel Ardan, el «graciós" de la novel·la, adquireix tot el seu valor i tota la seva grandesa a l’interior de la bala. El seu sentit de l’humor i la seva imaginació desbocada diverteixen els lectors i també els seus companys, al mateix temps que fan menys dur l’arriscat i complicat viatge. També serveix de contrapunt a les elucubracions científiques de Barbicane, que a vegades resulten molt àrides, alhora que n’és el desencadenament per la seva gran incultura científica. També és qui resol tots els problemes de convivència.

Ironia i humor

En Al voltant de la Lluna, Verne hi manté el to d’ironia, burla i broma que caracteritza la primera part, per bé que la seva lectura esdevé més difícil per l’abundància de dades, que en algun moment semblen convertir el llibre en un tractat científic. Però dosifica les dades científiques amb l’humor i la intriga, amb una mestria de gran novel·lista, i evita així que siguin un llast per a Pobra.

Si De la Terra a la Lluna va obrir el camí a un nou gènere literari, Al voltant de la Lluna no va ser el primer viatge espacial que realitzava la literatura, per bé que sí el primer que es plantejava científicament. Fins aleshores s’havien escrit només fantasies.

Antecedents: Llucià de Samosata

Ja durant el segle V, l’escriptor grec Llucià de Samosata va escriure una novel·la agradable, que tractava d’un viatge fictici al cel. En ella visita el Sol, la Lluna, Pilla dels Llums, situada entre les Plèiades i les Híades, etc. Arriba a la Lluna a bord del seu vaixell, que un dia va ser arravatat per una tromba. És la vigília d’una batalla entre els habitants de la Lluna i els habitants del Sol, i Llucià l’aprofita per burlar-se de la nomenclatura d’Homer al peu de les muralles de Troia. Només referirem alguns dels noms que va inventar per a aquells éssers nous: vinyes-dones, hipogrifs, lacanòpters (que tenen ales d’herbes), escorodómacs (que combaten amb alls), etc.

Ariosto i el seu Orlando Furioso



Ariosto (1474-1533), al cant XXXIV del seu poema italià Orlando Furioso (1516), fa que Astolf viatgi a la Lluna en companyia de l’apòstol Joan i d’Enoc i Elies. A la Lluna trobaran el mitjà de retornar la seva raó foraviada al paladí Orlando.

El Somnium de Kepler

Johannes Kepler (1571-1630), un dels creadors de l’astronomia moderna, va escriure Somnium, que va ser publicat pòstumament pel seu fill. En la seva obra, Kepler pren. la Lluna com a observatori i intenta d’esbrinar quin aspecte ofereix el món exterior als qui hi habiten. No el preocupa el grau d’habitabilitat del nostre satèl·lit. Segons ell no hi ha cap dubte que la Lluna pot ser habitada, però que ho sigui de fet i per éssers intel·ligents és una suposició que no intenta pas demostrar. La ficció de Kepler comença quan, excitat per les lectures i l’observació de la Lluna i les estrelles, una nit té un somni en el qual li sembla llegir un llibre. El seu protagonista coneix la Lluna una nit, quan s’inicia el seu creixement. Anomena la Lluna Levània, de l’hebreu lebanah, la blanca (Isaïes, 24, 23; 30, 26; Càntic, 6, 10). L’illa de Levània es troba situada a les profunditats de l’espai. El camí que hi mena o ve d’ella rarament està obert i és molt difícil. Emprendre’l posa en perill la vida. La Lluna està dividida en dues parts; l’hemisferi dels «subvolves» i l’hemisferi dels «privolves». Els dies són gairebé iguals a les nits, encara que per als «privolves» cada dia és més curt que la nit i per als «subvolves» és més llarg. Els selenites anomenen la Terra Volva (la que volta). Els «privolves», que habiten l’hemisferi que no veiem, estan privats de veure la Terra. Els «subvolves» consideren que la Terra no està habitada, perquè ¿com podrien viure éssers racionals sobre aquesta capa atmosfèrica permanent? La història de Kepler acaba amb una de les freqüents pluges torrencials que cauen sobre l’hemisferi dels «subvolves» i que el treu del seu somni.

L’home a la Lluna de Godwin

Un altre viatge entretingut a la Lluna és l’obra pòstuma del bisbe anglès Francis Godwin (1562-1633) L’home a la Lluna, o Discurs d’un viatge allí per Domingo González, el ràpid missatger, publicada el 1638. L’autor imaginari de l’obra és un noble de Sevilla que arriba a una illa solitària on es familiaritza amb les aus i les bèsties salvatges perquè no té d’altra companyia. Es dedica a domesticar oques i un dia aquestes aus el salven d’un naufragi, i tot seguit comencen a enlairar-se corn més va més. Domingo González, amb el seu bastó com a únic equipatge, comença a notar que s’allunyen de la Terra. En el camí fa diferents observacions i a la seva arribada a la Lluna comprova que els seus habitants tenen diferents estatures, la qual cosa determina el rang social. El seu llenguatge és musical i universal per a tots els pobles de la Lluna. El nom de l’aventurer es pronuncia d’aquesta manera:



Cyrano de Bergerac

Domingo González és molt ben rebut i li costa grans esforços obtenir permís per tornar a la Terra. Cyrano de Bergerac (1619-1655) és potser el més conegut dels autors que van escriure viatges imaginaris. L’altre món, o els Estats i Imperis de la Lluna va ser una obra publicada pòstumament pel seu amic Le Bret el 1657. Aquesta obra sembla inspirada en els viatges imaginaris de Francis Godwin i de John Wilkins (That the Moon may be a planet, que forma part, juntament, amb That the Earth may be a planet, del llibre A discourse concerning a new World and another Planet, Londres, 1640). Cyrano assaja diverses formes d’arribar a la Lluna, però totes li fallen. Un dia, després de caure-li la màquina a terra causant-li nombroses ferides, va untar-se el cos amb medul·la de vaca per tal d’alleujar-se, i això és precisament el que fa que arribi a la Lluna, ja que aquesta, acostumada a absorbir la medul·la dels animals, absorbia també aquella amb la qual s’havia untat el nostre protagonista. En arribar a la Lluna la sorpresa és gran, ja que els seus habitants són animals-homes que caminen de quatre grapes i que com a mitjana tenen dotze colzades de llarg. Tracten Cyrano com un animal estrany i li ensenyen a fer tombarelles i tota mena de trucs per entretenir el públic. Segons Cyurno, dues classes de llenguatge. El primer, que és el que utilitzen els nobles, és una harmonia de tons diversos. Tots els temes greus: la filosofia, l’escolàstica els processos judicials, es tracten mitjançant un concert. Els habitants de la Lluna s’alimenten de vapor Couen les viandes i tanquen en atuells (exhalado que desprenen; es destapa un atuell i s’escampa l’aroma dels menjars; tot seguit se’n destapa un altre, i així successivament fins que se senten satisfets. Al contrari del que s’esdevé a la Terra, els vells respecten els joves, per la raó que la joventut és més capaç que la vellesa, i el pare no té autoritat sobre els seus fills, perquè «¿és que el vostre pare no va poder ser el vostre fill com vós sou el seu? ¿Sabeu tan sols si no us ha impedit d’heretar una corona?». Cyrano torna a la Terra conduït pel dimoni de Sócrates, que el va protegir durant tot el viatge. Però va ser només per partir una mica més tard cap als Estats i Imperis del Sol.

Athanasius Kircher

Un altre viatger planetari que no pot deixar de ser esmentat és el pare Athanasius Kircher (1601-1680), una de les intel·ligències més brillants del seu temps. Va escriure tractats d’òptica, magnetisme, matemàtiques, lògica, història antiga, preceptiva literària, etc. Els seus coneixements d’astronomia i de llengües orientals són notables, i és autor del Mundus subterraneas, una obra per la qual pot anomenar-se pare de la geologia, i de Xina il·lustrada, la primera obra de sinología publicada a Europa. Se’l considera l’inventor de la llanterna màgica. El seu viatge planetari, que realitza en èxtasi, es titula Itinerarium exstaticum, quo mundi opificium…, exponitur ad veritatem (. Viatge extàtic celest, on es contempla l’admirable mecanisme del món, la naturalesa, les forces, les propietats, l’estructura i la composició dels astres fixos i errants, des del globus ínfim de la Terra fins als últims confins del món), Roma, 1656. L’objecte d’aquest viatge pels cels, en el qual visita la Lluna, Venus, Mercuri, Mart, Júpiter, Saturn, el firmament, etc., és arribar a la mònada supramundana.

Marie-Anne de Roumier

Les dones van fer també viatges per l’espai celest. Entre elles destaca Marie-Anne de Roumier, que va publicar Viatges de Milord Céton als set planetes, L’Haia, 7 volums, 1765. Milord Céton i la seva germana Mònima viatgen als planetes en companyia del geni Zachiel. Comencen per la Lluna, on res no és veritable, tot és aparença, el seu llenguatge és afectat, el seu to arrogant, l’orgull és el seu vici i la necessitat de gaudir del present la seva màxima.

Poe, Dumas i H. G. Wells

Dos dels escriptors més il·lustres dels que van viatjar a la Lluna abans que Verne són Edgar Allan Poe (1809-1849) amb La incomparable aventura d’un tal Hans Pfaal i Dumas pare (1803-1870), protector de Verne a la seva arribada a París, el qual va publicar a L’Univers Il·lustrat un Viatge a la Lluna quatre mesos abans de l’aparició de De la Terra a la Lluna. I Verne va ser seguit per H. G. Wells (1866-1946) amb Els primers homes a la Lluna (1901). La cursa espacial ja va ser imparable, tant en la ficció com en la realitat.





Verne al cinema

La primera pel·lícula

El cinema ha estat molt generós amb Jules Verne. La primera pel·lícula que va rodar-se basada en la seva epopeia lunar va ser La Lune à un metre de Méliès, realitzada el 1898 i de tres minuts de durada, i que va ser seguida de Voyage clans la Lune, del 1902. Una altra pel·lícula que va fer basada en una obra de Verne va ser Vingt mille lieues sous les mers (1907). Chomon va realitzar el 1909 una «fantasia xinesa» amb actors xinesos titulada Voyage dans la Lune, i aquell mateix any va rodar també Voyage au centre de la Terre. El 1916, Stuart Patón va realitzar Twenty thousand leagues under the sea, malgrat que, en el cas de Vint mil llegües de viatge submarí, potser s’emporta la palma la versió de Richard Fleischer (1954), amb James Masón, Kirk Douglas, Paul Lukas i Peter Lorre. Hi ha dues pel·lícules més basades en De la Terra a la Lluna— i Al voltant de la Lluna, l’una de Don Sharp, Rocket to the Moon, realitzada el 1967, que té poc a veure amb Verne, i l’altra de Byron Haskin, realitzada el 1958 amb actors tan famosos com Joseph Cotten i George Sanders. George Sanders, amb Maurice Chevalier, va tenir també el seu paper al film Els fills del capità Grant, de R. Stevenson (1962). De L’illa misteriosa, se’n coneixen quatre versions: la primera, de Lucien Hubbard, té 95 minuts de duració i va realitzar-la el 1929; el 1961, Cy Enfield va rodar The misterious Island—, una altra Illa misteriosa és el serial de quinze capítols de G. Bennet. I el director Juan Antonio Bardem, el 1972, en època que degué ser de penúria econòmica, va realitzar La isla misteriosa y el capitán Nemo. Un altre director espanyol que té un Capitán Nemo és Jesús Garay, que amb aquesta pel·lícula de pressupost molt baix va estrenar-se com a director cinematogràfic. Però l’obra de Verne que s’ha portat més vegades al cinema és Miquel Strogoff de la qual es coneixen nou versions fins ara.

Crítics,filòsofs i superrealistes

Però no solament el cinema s’ha interessat per Verne i la seva obra. Crítics de la categoria de Pier— re Macherey i Michel Butor, filòsofs com Michel Foucault, els superrealistes, dels quals era un dels escriptors preferits, psicòlegs, etc., li van dedicar treballs importants, i escriptors de la talla de Tolstoi, Gorki, Paul Claudel, Blaise Cendráis i Gean Giono, i pintors com Giorgio de Chirico li van dedicar elogis ardents. Heus aquí el destí curiós d’aquest escriptor burgès considerat durant molt de temps com un autor per a infants.

ISABEL CARDONA





Bibliografia


1863 Cinq semaines en bailón (Cinc setmanes en globus)

1864 Voyage au centre de la Terre (Viatge al centre de la Terra)

1865 De la Terre a la. Lune (De la Terra a la Lluna)

1866 Voyages et Aventures du capitaine Halteras (Les aventures del capità Halteras)

1867-1868 Les Enfants du Capitaine Grant (Els fills del capità Grant)

1869-1870 Vingt Mille Lieues sous les mers (Vint mil llegües de viatge submarí)

1870 Autour de la Lune (Al voltant de la Lluna)

1871 Une Ville flotante (Una ciutat flotant)

1872 Aventures de trois Russes et de trois Anglais (Aventures de tres russos i tres anglesos a l’Àfrica Austral)

1873 Le Tour du Monde en quatre-vingts jours (La volta al món en 80 dies)

1873 Lepays desfourrures (El país de les pells)

1874 Le Docteur Ox. Conté, a més: Maïtre Zacbarius—, Une drame dans les airs—, Un hivernage dans les glaces—, Les Forceurs de blocus (El doctor Ox. Conté, a més: Mestre Zacaries; Un drama en els aires; Una hivernada als gels; Els forçadors del blocatge)

1874 L’île mystérieuse (L’illa misteriosa)

1875 Le «Chancellar» (El Chancellar)

1876 Un Orame au Mexique (Un drama a Mèxic)

1876 Michel Strogoff (Miquel Strogoff)

1877 Les Indes Noires (Les índies negres)

1877 Héctor Servadac (Héctor Servadac)

1877 Martin Paz (Martín Paz)

1878 Un capitaine de quinze ans (Un capità de quinze anys)

1878 La Découverte de la Terre (Els descobriments de la Terra)

1879 Les Grands Navigateurs du XVIII siècle (Els grans navegants del segle xviii)

1879 des Tribulations d’un Chináis en Chine (Les trifulgues d’un xinès a la Xina)

1879 Les Cinc Cents Millions de la Bégum (Els cinc-cents milions de la Begum)

1880 Les Voyageurs du XIX‘ siècle (Els exploradors del segle xix)

1880 La Maison à vapeur (La casa de vapor)

1880-1881 La Jangada (La jangada)

1882 Le Rayón vert (El raig verd)

1882 Dix Heures en Chasse (Deu hores de caça)

1882 L’École des Robinsons (L’escola deis Robinsons)

1883 Kéraban le Tetu (Keraban l’entossudit)

1884 L’Archipel en feu (L’Arxipèlag de foc)

1884 L’Étoile du Sud (L’Estrella del Sud)

1885 Mathias Sandorf (Maties Sandorf)

1885 L’Épave du «Cynthia» (El petit nàufrag del Cynthia)

1886 Robur-le-Conquérant (Robur el Conqueridor)

1886 Un billet de loterie. Conté, a més: Frritt-Flacc (Un bitllet de loteria. Conté, a més: Frritt-Flacc)

1887 Nord contre Sud (Nord contra Sud)

1887 Le Chemin de France. Conté, a més: Gil Braltar (El camí de França. Conté, a més: Gil Braltar)

1888 Deux Ans de vacances (Dos anys de vacances)

1888-1889 Famille-Sans-Nom (Família sense nom)

1889 Sans Dessus Dessous (El secret de Maston)

1890 César Cascabel (César Cascabel)

1891 Mistress Branican (Mistress Branican)

1892 Le Chàteau des Carpathes (El castell dels Carpats)

1893 Claudius Bombarnac (Claudius Bombarnac)

1893 Petit Bonhomme (Aventures d’un infant irlandès)

1894 Mirifiques aventures de Maïtre Antifer (Les aventures meravelloses d’Antífer)

1895 L’île de hélice (L’illa d’hèlice)

1896 Face au drapeau (Davant la bandera)

1896 Clovis Dardentor (Clovis Dardentor)

1897 Le Sphínx des glaces (L’esfinx dels gels)

1898 Le Superbe Orénoque (El gran Orinoco)

1899 Le Testament d’un excentrique (El testament d’un excèntric)

1900 Seconde Patrie (Segona pàtria)

1901 Le Village aérien (El poble aeri)

1901 Les Histoires de Jean~Marie Cabidoulin (Les històries de Jean-Marie Cabidoulin)

1902 Les Frères Kip (Els germans Kip)

1903 Bourse de voyage (Beca de viatge)

1904 Un drame en Lívonie (Un drama a Livonie) ;)

1904 Maïtre du Monde (L’amo del món)

1905 L’Invasión de la mer (La invasió del mar)

1905 Le Phare du bout du monde (La llum de la fi del món)

1906 Le Volcan d’or (El volcà d’or)

1907 L’Agence Thompson and Cº (L’Agència Thompson i Cia.)

1908 La Chasse au météore (La caça del meteor)

1908 Le Pilote du Danube (El pilot del Danubi)

1909 Les Naufragés du «Jonathan» (Els nàufrags del Jonathan)

1910 Le Secret de Wilhelm Storitz (El secret de Wilhelm Storitz) Hier et Demain. Conté: La Familie Ratón; M. Re-Dièze et Mlle. Mi-Bémol; La Destinée de Jean Morenas; Le Humburg; Au XXIXe siècle: La Journée d’un journaliste américain en 2889; L’Éternel Adam. (Ahir i demà. Conté: La família Ratón; El senyor Re-Sostingut i la senyoreta Mi-Bemoll; El destí de Jean Morenas; L’Humburg: Segle xxix: la jornada d’un periodista americà al 2889; L’etern Adam)

1919L’Étonnate Aventure de la mission Barsac (L’estranya aventura de la missió Barsac)





JULES GABRIEL VERNE (Nantes, 8 de febrer del 1828 — Amiens, 24 de març del 1905) fou un escriptor francès conegut especialment per novel·les en què apareixen molts temes de ciència-ficció i un nombre considerable d’invents tècnics. Una de les seves idees era la «novel·la de la ciència»: escriure aventures basades en els invents i avenços científics i tècnics. És el segon autor més traduït de tots els temps, després d’Agatha Christie, segons Index Translationum. Juntament amb H. G. Wells, és considerat un dels pares de la ciència-ficció. Durant molts anys, visqué a la ciutat d’Amiens, a la casa que, avui dia, és un museu en honor seu. Va començar a escriure teatre però va ser en la novel·la d’aventures on va aconseguir el seu gran èxit. En el curs de la seva vida en va escriure gairebé un centenar. Cinc setmanes amb globus, Els fills del capità Grant, Vint mil llegües de viatge submarí, La volta al món en 80 dies, El castell dels Carpats, Vint mil llegües de viatge submarí en són algunes.





Notes


[1] Tenint en compte l’ambientació britànica de la novel·la, Verne respecta les mesures angleses de longitud, capacitat i pes, i, per bé que vegades les tradueix a mesures franceses, no sempre facilita la rapidesa de comprensió per al lector català actual. Donem, doncs, aquí totes les equivalències: milla: 1609,34 m; iarda: 91,44 cm; peu: 30,48 cm; polzada: 2,54 cm; galó: uns 4,54 L; lliura: 453,6 g; marca hexàmera: antiga mesura francesa de longitud equivalent a 1,94 m; cable; 185 m. La quarta equival al pam, és a dir, uns 21 cm. La llegua francesa equivalia aproximadament als 4 km. [Torna]



[2] «Gossos lunars». (En anglès a l’original.) [Torna]



[3] Vi de Borgonya [Torna]



[4] En marina, les portaleres són obertures, a manera de finestres, que es deixen als costats i a la popa dels vaixells, per donar llum i ventilació a l’interior d’aquests darrers, per verificar la seva càrrega i descàrrega, i molt principalment per al foc d’artilleria. [Torna]



[5] Efectivament, el planeta Neptú té dos satèl·lits: Tritó i Nereida. [Torna]



[6] Probablement es refereix a Alexis Thérèse Petit (1791-1820), físic francès. Els seus treballs més coneguts els va dur a terme juntament amb Pierre Louis Dulong (1785-1883), amb qui enuncià la cèlebre llei que duu el seu nom. [Torna]



[7] Anubis és el déu egipci adorat en forma de xacal o gos, o bé en forma humana amb cap de xacal. Sant Roc és representat sempre acompanyat del seu gos inseparable. En canvi, Verne s’equivoca respecte a Europa: Zeus no li va donar res en canvi del petó, sinó després que Europa li donés tres fills (Minos, Sarpedó i Radamant), pels quals li va atorgar tres presents: Tal, («autòmat— de bronze (no el gos), que guardava les costes de Creta contra tot desembarcament estranger, un gos que no deixava escapar cap presa i una javelina que mai no errava el blanc. Montargis és un districte del departament francès de Loiret. Verne al·ludeix a la lluita llegendària entre Richard Macaire (que va passar a convertir-se en el criminal per antonomàsia) i Aubry de Montdidier, cavaller francès del segle xv, cèlebre per la fidelitat del seu gos. Aubry va ser assassinat per Macaire, sense cap més testimoni que el gos, el qual va començar a empaitar-lo de tal manera que Macaire es va veure obligat a sostenir un duel amb el gos. Vençut, va confessar el seu crim i va ser executat. Al saló d’actes de Montargis hi ha un grup en bronze de Debrie, titulat El gos de Montargis, que representa aquesta llegenda. A l’últim, l’autor es refereix als gossos de Sant Bernat, que durant segles han recorregut els voltants del pas homònim a la recerca de viatgers extraviats, que socorrien guiant-los fins als monjos del convent, fundat el segle x per sant Bernat, que es troba més avall del pas, cap al vessant suís. [Torna]



[8] Alphonse Toussenel (1803-1885), publicista francès que va arribar a ser director de La Paix. Va defensar les doctrines de Fourier, però va retirar-se de la política i es va dedicar als seus estudis d’història natural. Gran coneixedor de la psicologia i dels costums dels animals, va publicar diverses obres plenes d’apreciacions interessants i anècdotes agudes. Recordem-ne, per exemple, L’esperit dels animals (1874) i El món dels ocells (1852). [Torna]



[9] La primera persona que va arribar al pol Nord, concretament el 6 d’abril del 1909, va ser l’americà Robert Edwin Peary (1856-1920). El noruec Roald Amundsen (1872-1928) va ser el primer a arribar al pol Sud, el 14 de desembre de 1911. [Torna]



[10] Justus Liebig (1803-1873) va ser un químic alemany, iniciador del gran desenvolupament de la química en Alemanya, un dels múltiples estudis del qual va ser el de la fabricació d’extractes de matèries orgàniques. [Torna]



[11] «Bistec». (En anglès a l’original.) [Torna]



[12] La Còte de Nuits és una de les grans regions vinícoles de Borgonya. El nom d’aquest vi procedeix de Nuits-Saint-Beorges, la ciutat on es comercialitzen aquests vins. [Torna]



[13] En realitat, l’hipsòmetre és un instrument que serveix per mesurar la pressió atmosfèrica a diferents altituds. [Torna]



[14] Verne juga amb la paraula gal, del llatí gallum, que significa «gall». [Torna]



[15] L’ibis era la personificació del déu egipci Thot. La seva representació era un signe jeroglífic que servia per escriure el nom d’aquest déu. [Torna]



[16] Fídies (c 490-432 aC) va ser l’escultor grec que va realitzar la decoració escultòrica del Partenó; Miquel Àngel (1475-1564) —Michelangelo Buonarroti— i Rafael (1483-1520) —Raffaello Sanzio— són dos dels artistes més importants del Renaixement italià. [Torna]



[17] El poeta grec Homer, que probablement va viure entre l’any 1000 i el 600 aC, és l’autor de la Ilíada i [’Odissea. El poeta llatí Publi Virgili Maró (70-19 aC) va escriure, entre altres obres, [’Eneida, poema èpic en dotze cants que narra les vicissituds d’Enees des de la seva sortida de Troia fins al seu assentament al Laci per ser pare del llinatge romà. John Milton (1604-1674) és una de les màximes figures de la poesia anglesa, autor de l’obra El paradís perdut, epopeia en dotze cants en estil prometeico-heroic. Alphonse de Lamartine (1790-1869) va ser un poeta i polític francès les Meditacions poètiques del qual van inaugurar una nova era dins de la poesia francesa. Víctor Hugo (1802-1885) és una de les grans figures del romanticisme francès, autor d’obres com Hemani, Nostra Senyora de París i Els miserables. [Torna]



[18] Plató va viure des del 428 fins al 343 aC i Aristòtil, des del 384 fins al 322 aC; el filòsof francès René Descartes (c 1596-1650) va exposar les seves idees fonamentals al seu Discurs del mètode—, l’alemany Immanuel Kant (1724-1804) va desenvolupar la seva filosofia, coneguda com a criticisme, en les seves obres Crítica de la raó pura i Crítica de la raó pràctica. [Torna]



[19] Arquimedes (287-212 aC) és considerat com el fundador de la geometria superior, i el principi que porta el seu nom és un dels principis fonamentals de la hidrostàtica. Euclides, que va viure durant el segle in aC, va tenir entre els seus deixebles el rei Ptolemeu i la seva obra principal són els seus Elements de Geometria, en tretze volums. Isaac Newton (1642-1727) va ser el pare de les famoses lleis de la gravitació universal. Blaise Pascal (1623-1662), matemàtic, físic, filòsof i escriptor francès, va investigar la pressió atmosfèrica i la transmissió de la pressió en fluids. [Torna]



[20] Étienne Arnal (1794-1872) va ser un actor francès que, malgrat que va començar la seva carrera en el gènere tràgic, va acabar dedicant-se a la comèdia, gènere en què va obtenir grans èxits de públic. És recordat per la seva recreació superba del personatge Jocrisse. Félix Tournachon (1820-1910), més conegut per Nadar, fotògraf, pintor, aeronauta, dibuixant i escriptor francès, que va realitzar les primeres fotografies aèries, fetes a bord d’un globus. [Torna]



[21] Geni frigi de les deus i dels rius, que es representava amb cua, peüngles i orelles de cavall. La tradició popular l’imaginava com un vell grotesc, grassonet, camús, sempre ebri i, sovint, aguantant-se amb prou feines sobre un ase. [Torna]



[22] Joseph Fourier (1768-1830) va ser un matemàtic francès. Els estudis que va realitzar sobre la calor el van menar a un gran descobriment matemàtic, les «sèries de Fourier», gràcies al qual és considerat com un dels matemàtics més grans del segle XIX. [Torna]



[23] Illa de l’arxipèlag àrtic canadenc, la més gran del grup de les illes Pany, al nord de Melville Sound. [Torna]



[24] Claude Serváis Mathias Pouillet (1790-1868) va ser un físic francès que va inventar la brúixola de tangents i va formular el principi de la mesura de les intensitats gràcies a les avaluacions del volum d’hidrogen desprès d’un voltàmetre. Va idear un piròmetre, amb el qual va fer el primer mesurament de la constant solar, i un sistema de graduació dels aeròmetres. [Torna]



[25] Efectivament, es calcula que l’asteroide Juno té un diàmetre de 190 km; Ceres, de 1003 km; Vesta, de 650 km, i Pal·les, de 520 km. [Torna]



[26] El Médoc és una regió del Bordelès francès, famosa pels seus vins. La Costa d’Or és un departament situat als límits orientals de la conca de París, que al sud de Dijon presenta un dels sectors vinícoles més rics de França. [Torna]



[27] La quimera era un monstre mitològic que tenia el cap de lleó, el cos de cabra i la cua de drac, i que vomitava foc. L’hipogrif era un animal fabulós, meitat cavall i meitat àguila, creat per l’escriptor italià Ludovico Ariosto (1474-1533). Així, en la seva obra Orlando furioso, Rogeli allibera Angèlica muntat en un hipogrif. En el llenguatge literari, aquest animal ha restat com a imatge d’un geni alat que sembla transportar la imaginació fins als camps de l’espai. [Torna]



[28] Jean Eugène Robert-Houdin (1805-1871) va ser un prestidigitador francès, cèlebre pels seus jocs i trucs enginyosos. El 1853 va fundar a París un teatre de màgia on va exhibir autòmats construïts per ell. De Caston, no n’hem aconseguit informació. [Torna]



[29] Al·lusió a la novel·la La meravellosa història de Peter Schlemihl, de l’escriptor alemany Adelbert von Chamisso (1781-1838), en la qual el protagonista ven la seva ombra al diable. [Torna]



[30] Aquest quadre de Bartolomé Esteban Murillo (1617-1682) forma part de la sèrie d’onze teles grans i dues de dimensions més petites que el pintor sevillà va realitzar per al claustre de la Casa Grande de San Francisco de Sevilla. Efectivament, el sant apareix en èxtasi en estat de levitació. [Torna]



[31] La famosa novel·la satírica, Els viatges de Gulliver, de Jonathan Swift (1667-1745), va ser escrita després del 1720 i publicada el 1726. [Torna]



[32] Els pigmeus són uns pobles africans que es caracteritzen per la seva curta estatura, generalment inferior a 1,50 m. Els mirmidons eren un poble de la Tessàlia (Grècia), procedent de l’illa d’Egina. Verne al·ludeix a la petitesa del seu origen, ja que, segons Hesíode (segle viii aC), primerament van ser formigues: “El pare d’homes i déus va convertir en homes i dones de cintura profunda totes les formigues que hi havia dins de l’illa» (Hesíode, Fragment 205). [Torna]



[33] Palus Meotide o Maeoticus és el nom antic de la mar d’Azov i Pont Euxí el de la mar Negra. [Torna]



[34] Philippe de la Hire (1640-1718), astrònom i matemàtic francès que va investigar les propietats de les divisions harmòniques i les relacions d’involució. Va proporcionar un gran desenvolupament a la teoria dels pols i les polars, i va resoldre molts problemes relatius als focus. [Torna]



[35] Es tracta de Johann Tobías Mayer (1723-1762), astrònom alemany que, després de llargues observacions, va calcular les taules de la Lluna, que no van ser publicades fins al 1770. El 1761 va substituir la regulació llarga i minuciosa d’un instrument d’observació per l’ús de la correcció d’un efecte mesurable, i va establir les fórmules per calcular les desviacions instrumentals. [Torna]



[36] Es tracta de l’astrònom alemany Johann Friedrich Julius Schmidt (1825-1884). Va treballar a l’Observatori d’Hamburg i va dedicar les seves observacions a la llum zodiacal, les nebuloses de les estrelles variables i especialment a la Lluna. El 1878 va editar el mapa més gran i més perfecte de la Lluna. [Torna]



[37] Angelo Secchi (1818-1878), astrònom italià, considerat com el veritable fundador de l’espectroscòpia estel·lar. Va estudiar els espectres de gairebé quatre-centes estrelles, classificant-les en quatre tipus, que van ser, durant molt temps, la base de totes les classificacions ¿’estrelles per famílies espectrals. [Torna]



[38] Arxipèlag d’Indonèsia, que prolonga la península de Malacca fins a les Célebes i Timor. Les seves illes principals són Java, Sumatra i Borneo. [Torna]



[39] S’entén que amb aquest mot «mars» designem aquells espais immensos que, recoberts probablement per les aigües en temps antics, no són res més, actualment, que vastes planes. (Nota de l’autor. Totes les notes amb asterisc són notes de l’autor.) [Torna]



[40] John Franklin (1786-1847) va ser un mariner i explorador britànic que el 1818 va explorar la costa nord d’Amèrica. El 1825 va realitzar un reconeixement del litoral comprès entre la desembocadura del Coper-mine River i la del Mackenzie. Va comandar una expedició àrtica encarregada de buscar el pas del nord-oest i, després de perdre dos dels seus vaixells, va morir mentre intentava retornar amb els seus companys. El també britànic James Clark Ross (1800-1862) va fer diverses expedicions a l’Àrtic, on localitzà l’illa de Somerset i el pol magnètic. Conjuntament amb el seu oncle John Ross, descobrí l’illa del rei Guillem. Elisha Kent Kane (1820-1857) va ser un explorador polar nord-americà que el 1853 va dirigir una expedició científica a l’Smith Sound, entre Groenlàndia i l’illa d’Ellesmere, en el transcurs de la qual la seva nau va romandre nou mesos atrapada als gels, a la badia de Rensselaer. Jules Sébastien César Dumont d’Urville (1790-1842) va ser un navegant francès que, el 1820, va cooperar en les campanyes hidrogràfiques a la mar Egea i a la mar Negra. Va intervenir també en l’expedició que va explorar les costes de Nova Guinea i Nova Zelanda, com també els estrets de Cook i de Torres. Des del 1837 fins al 1840 va realitzar un viatge d’exploració amb Jacquinot i va descobrir les terres de Lluís Felip i Joinville i la terra d’Adèlia. A l’últim, Verne es refereix probablement a Jean Henri Lambert (1728-1777), matemàtic francès, autor del teorema que porta el seu nom, una fórmula sobre la relació entre el temps emprat per un astre a recórrer un arc de la seva òrbita, la corda d’aquest arc i els dos radis extrems. Va demostrar la incommensurabilitat de π, va crear la trigonometria esfèrica i va descobrir la sèrie que porta el seu nom. Va investigar igualment sobre el postulat de les paral·leles. En física, és un dels fundadors de la fotometria, de la qual va donar la llei fonamental. [Torna]



[41] Naxos i Milo són dues illes gregues del grup de les Cíclades; Tènedos és una illa turca de la mar Egea, entre Lemnos i Anatòlia; Kàrpathos és una illa grega de l’extrem meridional del Dodecanès. Aquestes aigües van ser recorregudes per Ulisses, les aventures del qual es troben recollides a V Odissea, i pels argonautes que, a les ordres de Jàson, anaven a la recerca del velló d’or. [Torna]



[42] Són dues províncies de l’est de Canadà, banyades per l’Atlàntic. [Torna]



[43] Aquella que es produeix a les profunditats de la terra per l’acció de forces internes. [Torna]



[44] L’aigua com a agent de formació del terreny. [Torna]



[45] Al·lusió al famós «Mapa de la Tendresa» (Carie du Tendre), que apareix a Clèlia, història romana, novel·la de l’escriptora francesa Madeleine Scudéry (1607-1701). En aquest «mapa» es parla de la ciutat de la Nova Amistat, de pobles com Versos Graciosos, Carta Galant i Generositat; el llac de la Indiferència, la mar de l’Enemistat i el riu Inclinació apareixen també en el mapa. D’altra banda, Verne al·ludeix a la famosa obra de Cyrano de Bergerac (1619-1655): L’altre món, o Els Estats i Imperis de la Lluna. [Torna]



[46] Johannes Kepler (1571-1639), astrònom alemany, successor de Tycho Brahe a la càtedra imperial de Praga. Va formular la teoria copernicana, basant-se en els estudis i les observacions de Tycho Brahe. Aristarc de Samos (c 310 — c 230 aC), astrònom grec, deixeble d’Estrató. Afirmà per primera vegada que el Sol és molt més gran que la Terra i formulà una teoria heliocéntrica completa. [Torna]



[47] Alexander von Humboldt (1769-1859), naturalista i geògraf alemany que, durant l’hivern del 1797 al 1798, va estar-se a Espanya, i fou el primer a definir l’altiplà central com l’element més antic de la península Ibèrica. Del 1799 al 1804 va realitzar una exploració científica per l’Amèrica tropical, durant la qual pujà al Chimborazo i estudià les costes mexicanes del Pacífic. El 1829 va iniciar un altre viatge pels Urals i l’Altai, Zuhungària i la mar Càspia. Els resultats d’aquests viatges van plasmar-se en les seves diverses obres. És un dels creadors de la climatologia i l’oceanografia, com també l’iniciador de l’era de les exploracions científiques modernes. [Torna]



[48] Claudi Ptolemeu (c 90 — c 168), astrònom i geògraf grec, creador del sistema ptolemaic, segons el qual la Terra és al centre de l’univers, mentre que el Sol, les estrelles i els planetes giren al voltant d’ella. Georg von Purbach (1423-1461), matemàtic i astrònom austríac, confeccionà la taula dels sinus i fou un dels primers a emprar-los en trigonometría. Abu Ishaq Ibrahim ibn Gahyà, al-Zarqali, anomenat Azarquiel, astrònom cordovès que va morir cap a l’any 1100, és considerat com un dels més grans astrònoms àrabs. Va inventar l’assafea, instrument que va substituir l’astrolabi, va descobrir el moviment propi de l’apogeu solar i va establir unes taules astronòmiques, aprofitades posteriorment per les taules alfonsines. Va escriure diverses obres, que ens han arribat en original àrab i en traduccions llatines, romàniques i hebraiques. [Torna]



[49] Que vomiten foc. [Torna]



[50] Joseph Louis Gay-Lussac (1778-1850) va ser un químic i físic francès que va estudiar la dilatació dels gasos, establint la llei que porta el seu nom. Va determinar la composició química de l’aigua i, juntament amb Humboldt, va descobrir la llei volumètrica de les reaccions entre gasos. [Torna]



[51] Joc que consisteix a deixar caure una sèrie de bastonets sobre la taula, que han d’anar retirant-se, d’un a un, sense que els altres es moguin. Es coneix generalment amb el nom de micado. [Torna]



[52] Astrònom, geògraf, matemàtic i filòsof grec (c 284 — c 192 aC), que ideà el cèlebre "garbell d’Eratòstenes» per construir taules de nombres primers i el mesolabi. Va ser el primer a mesurar d’una manera exacta la longitud de la circumferència de la Terra. [Torna]



[53] Encara que Verne escriu Pythias, creiem que deu referir-se a Pitees, navegant i geògraf del segle iv aC. En els seus viatges va descobrir per primera vegada la costa occidental i del nord de la península Ibèrica, destruint la idea que la costa occidental d’Europa es prolongava en línia recta. Va recórrer també les costes de Bretanya i sembla que va arribar fins a Islàndia i la desembocadura del Vístula a la mar Bàltica. Com a astrònom, va determinar la latitud de Massàlia, la seva ciutat natal, i va ser el primer a descobrir la relació entre les marees i el moviment de la Lluna. [Torna]



[54] Leonhard Euler (1707-1783) matemàtic suís, autor de Tractat complet de mecànica, Teoria dels isoperímetres, Teoria del moviment dels planetes i dels cometes, Introducció de l’anàlisi dels infinitèsims i Institucions de càlcul diferencial, entre d’altres obres. Quan l’Acadèmia de Ciències de París va promoure un concurs sobre les noves teories lunars, Euler i el seu fill Johann Albrecht (1734-1800) van obtenir el premi d’honor. El seu segon fill, Christoph (1734-1812), va realitzar investigacions astronòmiques per encàrrec de l’Acadèmia de Sant Petersburg. [Torna]



[55] Georg Christopher Lichtenberg (1742-1799) va ser un físic i escriptor satíric alemany, professor de matemàtiques i física experimental a Góttingen. Les seves memòries, relatives a qüestions de física i astronomia, presenten poc interès, però els seus articles sobre moral i literatura es recomanen pel seu estil picant i festiu. Va publicar Timores, una sàtira dirigida contra Lavater. Va publicar també Sobre la fisiognomía contra els fisiognomistes. Va dirigir, a més a més, dues revistes literàries a Góttingen. [Torna]



[56] Posidoni (c 135 — c 50 aC) va ser sens dubte el pensador grec que va influir més sobre les ments de Roma, com ara Sèneca, Plini, Tit Livi, Tàcit, etc. Cicero i Pompeu van anar a Rodes per escoltar les seves doctrines. Com a filòsof va pertànyer a l’estoïcisme eclèctic i va escriure tractats sobre L’ànima, Els déus, El deure, una Meteorologia, una Física, una Geometria, etc. Denis Petau, anomenat Petavius (1583-1652), va ser un teòleg francès, jesuïta, que va publicar nombrosos textos antics i obres de cronologia. [Torna]



[57] Helicó de Cízic, astrònom grec del segle iv aC. Deixeble d’Èudox de Cnidos i de Plató, va predir un eclipsi de sol a Dionís, tirà de Siracusa. [Torna]



[58] Francesco Maria Grimaldi (1618-1663), jesuïta i físic italià que es va fer cèlebre pel descobriment de les interferències i la difracció de la llum. El 1651 va publicar, en col·laboració amb Riccioli, un mapa de la Lluna la nomenclatura del qual ha estat sempre emprada pels astrònoms. [Torna]



[59] Charles Marie de La Condomine (1701-1774) va ser un geodesista i naturalista francès que va dirigir una expedició al Perú que havia de determinar la longitud d’un arc de meridià d’un grau en el mateix equador, al sud de Quito. En aquest viatge va constatar l’atracció de la plomada per les masses muntanyoses, el fet que la velocitat del so a l’aire depèn de la temperatura, etc. Va proposar adoptar com a mesura universal la longitud del pèndol que marca el segon a l’equador. Ber-nard Le Bovier de Fontenelle (1657-1757), escriptor francès que, amb les seves Sis converses sobre la pluralitat dels mons, es va revelar com un dels millors organitzadors científics de la seva època. [Torna]



[60] Filolau, i no Filolaus, va ser un filòsof i matemàtic grec de les acaballes del segle v aC. Fou el més important dels pitagòrics de la segona generació i el primer que va divulgar els escrits del mestre. [Torna]



[61] Flavio Gioja o Gioia, mariner d’Amalfi que, segons alguns historiadors, va inventar la brúixola devers el 1300, per bé que la seva existència no està provada. [Torna]



[62] Víctor Hugo va ser l’introductor del romanticisme en el teatre francès, una de les característiques del qual és la predilecció per les ombres i les aparicions. Té també un llibre de poesia amb el títol Els raigs i les ombres (1840). [Torna]



[63] Hervé Faye (1814-1902), astrònom francès que, el 1843, va descobrir un nou cometa periòdic, el quart, del qual va fer càlculs precisos i que ha conservat el seu nom. El també astrònom francès Jean Chacornac (1823-1873) va descobrir diversos asteroides, va estudiar les taques solars i va publicar un Atlas eclíptic. De Secchi, ja se n’ha parlat a la nota 5 del capítol 10. [Torna]



[64] La Creu del Sud és una constel·lació de l’hemisferi austral, dibuixada per quatre estrelles brillants disposades amb regularitat i set de menor brillantor. La branca més gran de la Creu està orientada cap al pol sud. L’Estrella del Nord és l’estrella polar, és a dir, la de l’extrem de la llança de la constel·lació de l’Óssa Menor. [Torna]



[65] La precessió dels equinoccis és el moviment rotatiu retrògrad de l’eix de la Terra al voltant del pol de l’eclíptica, que produeix un moviment gradual dels equinoccis cap a l’oest. [Torna]



[66] Canop és una estrella de la constel·lació la Carena, que té una lluminositat intrínseca dues mil vegades superior a la del Sol, per la qual cosa és la més brillant del cel, després de Sírius. Vega és una estrella de la constel·lació la Lira i és la més brillant del cel boreal. [Torna]



[67] François Walferdin (1795-1880) va inventar el termòmetre de màxima, establint la llei de temperatura creixent en proporció a la profunditat a l’interior del globus; l’hipsotermòmetre, per mesurar altituds; l’hidrobaròmetre o sonda marina, i un termòmetre de mínima. [Torna]



[68] Júpiter té realment setze satèl·lits. [Torna]



[69] Saturn té 22 satèl·lits, i no vuit, com diu Verne. Els més grans són: Mimas, Encelade, Tetis, Dione, Rea, Tità, Hiperió, Japet i Febe. També s’equivoca en el nombre de satèl·lits d’Urà, ja que, els principals, són cinc i no vuit: Ariel, Umbriel, Titània, Oberó i Miranda; a més, té uns altres 10 satèl·lits de petites dimensions. [Torna]



[70] Herschel, en efecte, va constatar que, pel que fa als satèl·lits, el moviment de rotació sobre el seu eix és sempre igual al moviment de revolució al voltant del planeta. Per consegüent, li presenten sempre la mateixa cara. Només el món d’Urà ofereix una diferència bastant marcada: els moviments de les seves llunes s’efectuen en una direcció gairebé perpendicular al pla de l’òrbita, i la direcció dels seus moviments és retrògrada, és a dir: els seus satèl·lits es mouen en sentit invers dels altres astres del món solar. [Torna]



[71] La velocitat mitjana del moviment de la Terra, al llarg de l’eclíptica, és només de 30 quilòmetres per segon. [Torna]



[72] Es refereix a Claudio Ruggieri, pirotècnic italià que es va fer famós, al principi del segle xix, pels espectacles de focs artificials que organitzava a París. Muntava en coets rates i ratolins, que després queien en paracaigudes. Va intentar fer aquest espectacle amb un nen petit, però la intervenció de la policia ho va impedir. [Torna]



[73] Es refereix al Kanchenjunga, el tercer pic més alt del món, i al Dhaulagiri. [Torna]



[74] No sabem a quina muntanya es refereix l’autor, ja que a l’Himàlaia no n’existeix cap amb aquest nom o amb un nom semblant. [Torna]



[75] El Mont Rosa té nou cims, i el més enlairat és el de Dugourt, amb 4638 metres. [Torna]



[76] És a dir, el Teide. [Torna]



[77] Massís volcànic de França, a l’Alvèrnia, el cim més alt del qual és el Plom del Cantal, amb 1858 metres. El Cantal forma un massís circular de 80 km de diàmetre. [Torna]



[78] Verne crea la paraula extumescence, que no existeix en francès, a partir de la primitiva tumescence (inflor, tumefacció). En català tenim «intumescència», però tampoc «extumescència». La respectem, però, per conservar la raresa volguda per l’autor. Verne descriu coses tan desmesurades i impossibles, que a vegades es veu obligat a inventar mots. Aquesta mateixa paraula apareix també a la pàgina 126 de Viatge al centre de la Terra, publicat ja en aquesta mateixa col·lecció. El lector interessat en aquest tema pot consultar l’Apèndix d’aquella obra, pàgina 351. [Torna]



[79] Art de disposar els campaments militars. [Torna]



[80] Vi negre de Borgonya molt apreciat. [Torna]



[81] Les torres de Notre-Dame de París mesuren 70 metres. [Torna]



[82] Es tracta de la península de Nova Califòrnia. [Torna]



[83] Cyrus West Field (1819-1892) industrial nord-americà que es va fer famós per l’establiment, del 1858 al 1866, del primer cable telegràfic marí entre Amèrica del Nord i Europa. El 1871 va organitzar la instal·lació del cable entre San Francisco i les illes Hawaii. [Torna]



[84] Exactament, a 119° 55’ de longitud a l’oest del meridià de París. [Torna]



[85] Membre de la guàrdia marina. (En anglès a l’original.) [Torna]



[86] Pal llarg col·locat horitzontalment i una mica inclinat, que surt de la proa dels vaixells de vela. [Torna]



[87] Coronament de la quilla de la nau, que va en línia corba cap a la proa. [Torna]



[88] Península de Califòrnia que va ser explorada per primera vegada el 1602, per Sebastián Vizcaíno (mort cap al 1616), el qual li va posar aquest nom en honor de Gaspar Monterrey (c 1560-1606), virrei de Nova Espanya. [Torna]



[89] Literalment, railroad significa «via fèrria», és a dir, “ferrocarril». Aquest terme s’utilitza a Nord-Amèrica, mentre que a la Gran Bretanya es diu railway. El seu plural és railroads, i no railsroads, com diu Verne al capítol 23. Quant al mot coachs mails, també és inexacte. El terme correcte és mail coach, que significa «diligència», i el seu plural és mail coachs. [Torna]



[90] «Enfocament anterior o frontal». (En anglès a l’original.) [Torna]



[91] El ruixó és una àncora petita, sense cep i de quatre o més braços amb ungla, que serveix per fondejar embarcacions menors o boies, i també per rastrejar i pescar objectes del fons, com ara cables, cadenes, àncores, etc. [Torna]



[92] Es diu que un vaixell orseja, o va a l’orsa, quan navega contra el vent. [Torna]



[93] Profeta jueu que va viure en temps d’Acab i de Jezabel (segle ix aC). Va exercir el seu ministeri en el domini pròpiament religiós (va realitzar nombrosos miracles), com també en el moral i social. Durant algun temps, va apartar el poble d’Israel del culte a Baal, però l’odi de Jezabel va determinar la seva marxa del país, confiant a Eliseu la continuació de la seva obra. En temps de Crist es creia que tornaria en els temps messiànics. [Torna]



[94] «De vista», «pel fet d’haver-ho vist». (En llatí a l’original.) [Torna]



[95] Georges Cuvier (1769-1832), naturalista francès, considerat com el creador de l’anatomia comparada i de la paleontologia. Aplicant les seves teories, va poder determinar espècies desconegudes a partir d’alguns ossos trencats. [Torna]



[96] Publicada en aquesta mateixa col·lecció (núm. 16). [Torna]





